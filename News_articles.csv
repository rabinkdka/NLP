४ वाणिज्य बैंकले घोषणा गरे लाभांश, कसरी पाइन्छ लाभांश ?
काठमाडौँ — हालसम्म ४ वाणिज्य बैंकहरुले गत आर्थिक वर्षको नाफाबाट सेयरधनीलाई दिने लाभांश घोषणा गरेका छन् । नेपाल स्टक एक्स्चेन्जका अनुसार माछापुच्छ्रे, एभरेस्ट, सानिमा र एनआईसी एसिया बैंकले लाभांश घोषणा गरेका हुन् ।
माछापुच्छ्रे बैंकले १३.३ प्रतिशत सेयर बोनस र कर प्रयोजनका लागि ०.७ प्रतिशत नगद लाभांश घोषणा गरेको छ । कम्पनीले लाभांश वितरणका लागि ‘बुक क्लोज’को मिति असोज ८ गतेलाई तोकेको छ । अर्थात् असोज ७ गतेसम्म सेयर होल्ड गर्नेहरु मात्रै लाभांशका लागि योग्य हुनेछन् ।
त्यस्तै एभरेस्ट बैंकले १० प्रतिशत सेयर बोनस र १०.५३ प्रतिशत नगद लाभांश (कर प्रयोजनसहित) घोषणा गरेको छ । हालै सानिमा बैंकले ९ प्रतिशत सेयर बोनस र ५.७ प्रतिशत नगद लाभांश (कर प्रयोजनसहित) घोषणा गरेको छ । एनआईसी एसिया बैंकले २९ प्रतिशत बोनस सेयर र कर प्रयोजनार्थ १.५ प्रतिशत नगद लाभांश घोषणा गरेको छ । एभरेस्ट, सानिमा र एनआईसी एसिया बैंकको बुक क्लोज मिति भने तय भइसकेको छैन ।
कसरी पाइन्छ लाभांश ?
सञ्चालक समितिले घोषणा गरेको लाभांश साधारणसभाबाट पारित भइसकेपछि मात्रै लगानीकर्ताले पाउँछन् । नगद लाभांश आफ्नो बैंक खातामा र सेयर बोनस डिम्याट खातामा पाउँछन् । साधारणसभा हुनुभन्दा अघि नै कम्पनीले सार्वजनिक सूचनामार्फत बुक क्लोजको मिति सार्वजनिक गर्छन् । ‘बुक क्लोज’भन्दा अघिल्लो दिनसम्म सेयर खरिद वा होल्ड गरेकालाई लाभांश दिइन्छ । बैंक तथा वित्तीय संस्थाको हकमा नियामक राष्ट्र बैंकले पनि लाभांश वितरणका लागि स्वीकृति दिनुपर्दछ ।
सेयर बोनसले लगानीकर्ताको सेयर संख्या थपिन्छ । उदाहरणको रुपमा, कुनै कम्पनीले लगानीकर्तालाई १० प्रतिशत नगद र ५ प्रतिशत सेयर बोनस गरी १५ प्रतिशत लाभांश घोषणा गरेको खण्डमा, १ सय कित्ता सेयर हुने लगानीकर्ताले सो कम्पनीबाट १ हजार नगद [१०० (सेयर संख्या) × १०० (अंकित मूल्य) × १० प्रतिशत)] र ५ कित्ता थप सेयर (१०० कित्ताको ५ प्रतिशत) पाउँछन् । सेयर बोनसपछि कम्पनीको सेयर मूल्य पनि सो अनुरुप समायोजन हुन जान्छ । अर्थात थपिएको सेयर संख्याको अनुपातमा 'बुक क्लोज'पछि मूल्य घटाइन्छ ।

दुई वर्षको नाफा देखाए प्रिमियममा आईपीओ सुविधा
पब्लिक कम्पनी भएलगत्तै आईपीओ निष्कासन गर्न पाइने, गैरआवासीय नेपालीको इन्भेस्टमेन्ट कम्पनीलाई पनि आईपीओ निष्कासनको बाटो खुल्यो
काठमाडौँ — एक अर्ब रुपैयाँभन्दा बढी चुक्ता पुँजी भएका कम्पनीले पछिल्लो दुई आर्थिक वर्षको नाफाकै आधारमा प्रिमियममा (अंकित मूल्यमा थप गरेर) प्राथमिक सेयर निष्कासन (आईपीओ) जारी गर्न पाउने भएका छन्। ‘धितोपत्र दर्ता तथा निष्कासन (सातौं संशोधन) नियमावली’ मार्फत नेपाल धितोपत्र बोर्डले यस्तो व्यवस्था गरेको हो। यो व्यवस्था एक अर्ब रुपैयाँभन्दा कम चुक्ता पुँजी भएका कम्पनीका लागि भने होइन।
यसअघि सबै प्रकारका कम्पनीले प्रिमियममा सेयर निष्कासन गर्न कम्तीमा तीन आर्थिक वर्षमा लगातार नाफा कमाएको हुनुपर्ने व्यवस्था थियो। बोर्डले नियमावली संशोधनमार्फत एक अर्ब रुपैयाँभन्दा बढी चुक्ता पुँजी कम्पनी भएका कम्पनीको हकमा दुई आर्थिक वर्षको नाफा भएपछि प्रिमियममा सेयर निष्कासन गर्न पाइने व्यवस्था गरेको हो।
‘कम्तीमा एक अर्ब रुपैयाँ चुक्ता पुँजी भएको संगठित संस्थाको हकमा कम्पनीको साधारणसभाबाट स्वीकृत पछिल्लो दुई आर्थिक वर्षको लेखापरीक्षण प्रतिवेदनका आधारमा पुँजीकृत भएको आम्दानी (क्यापिटलाइज्ड अर्निङ) भविष्यमा प्राप्त हुने नगद प्रवाहको वर्तमान मूल्य (डिस्काउन्टेड क्यास फ्लो) र प्रचलित कानुनबाट मान्यताप्राप्त अन्तर्राष्ट्रिय प्रचलनका आधारमा मूल्यांकन विधि अवलम्बन गरी प्राप्त हुने कुल मूल्यका आधारमा संस्थाको प्रिमियम निर्धारण गर्न सकिनेछ,’ संशोधित नियमावलीमा भनिएको छ।
पुँजीबजारमा वास्तविक क्षेत्रका कम्पनीलाई भित्र्याउन नियमावलीमा केही सहज व्यवस्था गरिएको नेपाल धितोपत्र बोर्डका प्रवक्ता मुक्तिनाथ श्रेष्ठले बताए। ‘वित्तीय अवस्था राम्रो भएका वास्तविक क्षेत्रका कम्पनी भित्र्याउन खोजिएको हो,’ उनले भने, ‘यो व्यवस्थाले पुँजीबजारमा धेरै कम्पनी भित्रिने वातावरण बन्छ।’ कम्पनी पब्लिक लिमिटेड कम्पनीमा रूपान्तरण भएलगत्तै आईपीओ निष्कासन गर्न पाइनेछ। आईपीओ जारी गर्न पब्लिक लिमिटेड कम्पनी भएको कम्तीमा एक आर्थिक वर्षको लेखापरीक्षक भएको वित्तीय विवरण चाहिने पुरानो व्यवस्था हटाएर केही खुकुलो व्यवस्था गरिएको हो।
‘साविकमा प्राइभेट लिमिटेड कम्पनीका रूपमा दर्ता भई कारोबार सञ्चालन गरेको कम्तीमा दुई आर्थिक वर्ष पूरा गरी पब्लिक लिमिटेड कम्पनीमा परिणत भएको कम्पनीले त्यसपछि साधारणसभा गरी अन्तिम आर्थिक वर्षको लेखापरीक्षण प्रतिवेदन साधारणसभाबाट पारित गरेको भए त्यस्तो अवधि पूरा हुन आवश्यक पर्ने छैन,’ संशोधित नियमावलीमा भनिएको छ। विगतमा तत्कालीन अध्यक्ष भीष्मराज ढुंगानाले यही व्यवस्था गर्न लाग्दा स्वार्थका आधारमा नियमावली संशोधन गर्न लागेको भन्दै सरकारबाट बर्खास्तीमा परेका थिए।
संशोधित नियमावलीमा अनुमतिपत्र नवीकरण गर्नुपर्ने व्यवसायबाहेक अन्य व्यवसायको हकमा व्यवसाय सञ्चालन अनुमतिको अवधि १० वर्षभन्दा कम भए त्यस्तो संगठित संस्थाले धितोपत्र दर्ता तथा सार्वजनिक निष्कासनका लागि आवेदन दिन नपाउने व्यवस्था गरिएको छ । खासगरी जलविद्युत् कम्पनीहरूलाई लक्ष्य गरी बोर्डले यस्तो व्यवस्था गरेको हो । हाल स्वदेशी लगानीमा स्थापित जलविद्युत् आयोजनाको अनुमतिपत्र अवधि ३० वर्ष र विदेशी लगानीमा स्थापित जलविद्युत् आयोजनाको २५ वर्ष छ ।

संशोधित नियमावलीमा हरित ऋणपत्रको बाटो खुलेको छ । संगठित संस्थाले बोर्डबाट स्वीकृति प्राप्त गरी हरित ऋणपत्र (ग्रिन बन्ड) वा त्यस्तै प्रकृतिका अन्य बन्ड वा डिबेन्चर निष्कासन गर्न सकिने व्यवस्था नियमावलीमा छ । ग्रिन बन्ड भन्नाले संगठित संस्थाले परियोजना सञ्चालन गर्न जारी गर्ने ऋणपत्र हो । ‘ग्रिन बन्ड’ शब्दले दिगो विकासमा लगानी गरी जलवायु परिवर्तनको प्रतिकूल प्रभाव न्यूनीकरणमा सहयोग पुर्‍याउने परियोजनामा लगानीका लागि जारी गरिने ऋणपत्र लाई जनाउने नियमावलीमा प्रस्ट्याइएको छ ।

नेपाल सरकार र गैरआवासीय नेपालीको संयुक्त लगानीमा स्थापित इन्भेस्टमेन्ट कम्पनीलाई आईपीओ निष्कासन गर्न जारी गर्न दिने व्यवस्था पनि बोर्डले गरेको छ । ‘नेपाल राष्ट्र बैंकको स्वीकृति लिई पूर्वाधारसम्बन्धी परियोजनामा सेयर, बन्ड र डिबेन्चरमा लगानी गर्न पाउने र विदेशी मुद्रामा समेत भुक्तानी हुने गरी नियमअनुसार धितोपत्र निष्कासन गर्न सक्नेछन्,’ नियमावलीमा भनिएको छ, ‘यस प्रकारको विदेशी मुद्राको सेयर, बन्ड र डिबेन्चरमा लगानी गर्ने गरी निष्कासन गरिएको धितोपत्रको कारोबार विदेशी नागरिता प्राप्त वा कुनै विदेशी मुलुकको स्थायी आवासीय अनुमतिपत्र प्राप्त गैरआवासीय नेपालीबीच मात्र हुनेछ ।’

विवरणपत्र प्रकाशन भएर सार्वजनिक निष्कासन गरेको सेयरबाहेक अन्य सेयर सर्वसाधारणलाई प्राथमिक सेयर निकासन गरेको बाँडफाँट भएको ३ वर्षसम्म बेच्न नपाउने व्यवस्था छ। तर संशोधन भएको धितोपत्र दर्ता तथा निष्कासन नियमावलीमा प्राइभेट इक्विटी फन्ड, भेन्चर क्यापिटल तथा हेज फन्डले भने १ वर्षमा नै सेयर बेच्न सक्ने व्यवस्था गरिएको छ।

खर्चअनुसार आम्दानी गर्न कहिल्यै सकेन लुम्बिनी सरकार 
६ वर्षमा प्रशासनिक खर्च ३५ अर्ब ४६ करोड, आन्तरिक आम्दानी ८ अर्ब ९१ करोड 
बुटवल — लुम्बिनीमा ९ लाख ७४ हजार ३ सय ८१ हेक्टर वन क्षेत्र छ । वनको दिगो व्यवस्थापन, काठको उच्चतम प्रयोग र नियमित आम्दानीका लागि भन्दै लुम्बिनी प्रदेश सरकारले गत आर्थिक वर्षदेखि सम्वर्द्धन प्रणालीमा आधारित वन व्यवस्थापन कार्य सुरु गर्यो ।
यससँगै वन क्षेत्रका पुराना रुख काट्ने र त्यसलाई बिक्री गरेर आम्दानी गर्ने योजना बनाइयो । आर्थिक वर्ष २०७९/ ८० मा वनबाट सरकारले १ अर्ब ५० करोड रुपैयाँ राजश्व संकलन गर्ने लक्ष्य लिएको थियो । तर, राजश्व लक्ष्यको ९. ७३ प्रतिशत अर्थात् १४ करोड ६० लाख ४ हजार मात्रै संकलन भयो ।
वन निर्देशनालयका सूचना अधिकारी टोकलराज चापागाईंका अनुसार कपिलवस्तुबाट सुरु भएको व्यवस्थापन ३ सय १५ वनमा पनि पुग्यो । तर, उपभोक्ता र वनकर्मीको बुझाइ नमिल्दा लक्ष्यअनुसार आम्दानी भएन । गत आर्थिक वर्ष वन क्षेत्रबाट १ अर्ब ५० करोड रुपैयाँ आम्दानी गर्ने लक्ष्य लिएको सरकारको काठ दाउरा बेचेर ७५ करोड रुपैयाँ राजश्व उठाउने योजना थियो । गत वर्ष वनबाट बिक्रीका लागि २१ लाख ३८ हजार ३ सय ६२ क्युफिट काठ निकालिएको थियो । त्यसमध्ये ९ लाख १९ हजार ३ सय ६२ क्युफिट काठ बिक्री भयो । ११ लाख १९ हजार क्युफिट काठ अझै घाटगद्दीमा छ ।

प्रदेशको वन ऐनमा काठ बिक्री हुँदा आउने आम्दानीको २५ प्रतिशत सरकारको सञ्चित कोषमा दाखिला गर्नुपर्ने प्रावधान बनेपछि काठको माग घटेको सूचना अधिकारी चापागाईंले बताए । ‘सरकारले वन क्षेत्रमा रहेका खोल्सा, पहिरा लगायतको व्यवस्थापन गर्ने र त्यहाँका ढुंगा, गिट्टी बेचेर गत वर्ष ७५ करोड रुपैयाँ आम्दानी गर्ने लक्ष्य लिएको थियो,’ उनले भने, ‘तर, नदीजन्य पदार्थ निकाल्ने जिम्मा पाएको स्थानीय तहसँग कुरा बाझिदा कामै सुरु भएन ।’

लुम्बिनी प्रदेश सरकारले गत आर्थिक वर्षमा कुल ४ अर्ब १० करोड ५९ लाख रुपैयाँ आन्तरिक राजश्व संकलन गर्ने लक्ष्य लिएको थियो । यथार्थमा भने त्यसको ५०.१७ प्रतिशत अर्थात् २ अर्ब ६० करोड ९५ हजार रुपैयाँ मात्रै संकलन भयो । प्रदेशले २३ वटा शीर्षकबाट आन्तरिक राजश्व संकलन गर्न सक्छ जुन अन्य सरकारलाई बाँड्नु पर्दैन । प्रदेश सरकार आफैले उठाएर आफै परिचालन गर्न सक्छ । तर, कुनै पनि शीर्षकमा लक्ष्यअनुसार राजश्व संकलन नभएको प्रदेशको कोष तथा लेखा नियन्त्रण कार्यालयका प्रमुख दीपक ज्ञवालीले बताए । दैनिक रुपमा उठाउने राजश्व पनि वर्षको अन्त्यमा मात्रै पठाउने उनले जनाए । ‘यसले स्थानीय तहको आय अनुमान र खर्चमा सन्तुलन मिलाउन समस्या हुन्छ’, उनले भने ।
सरकारले गत वर्ष व्यवसाय रजिष्ट्रेसनमार्फत १ अर्ब ५० करोड रुपैयाँ उठाउने लक्ष्य लिएको थियो । यथार्थमा ४८.३२ प्रतिशत अर्थात् ७२ करोड ४८ लाख ६ हजार ८ सय ८३ रुपैयाँ मात्रै राजश्व उठायो । यातायात क्षेत्रबाट १५ करोड आम्दानी गर्ने लक्ष्य लिएकोमा ९ करोड ६२ लाख ८१ हजार ३ सय ४४ रुपैयाँ अर्थात् ६४.१९ प्रतिशत प्रगति भएको छ ।

प्रदेश सरकारले उठाएको राजश्व विवरण :

राजश्व शीर्षक

आव ७९/८० लक्ष्य रकम

प्रगति रकम

प्रतिशत

कृषि आयमा लाग्ने कर

१ लाख

८० हजार

८०.२७५

सरकारी सम्पतीको वहालबाट प्राप्त

३५ लाख

२६ लाख ४७ हजार

७५.६४

कृषि उत्पादनको बिक्रीबाट प्राप्त

१५ लाख ५० हजार

१४ लाख ९९ हजार

९६.७५

सरकारी सम्पतीको बिक्रीबाट प्राप्त

१० लाख

८ लाख २३ हजार

८२.४०

अन्य बिक्रीबाट प्राप्त रकम

१० लाख

१८ लाख ८४ हजार

१८८ .४४

नहर तथा कुलो उपयोग वापतको शुल्क

५० हजार

२३ हजार

४६.४०

अन्य सेवा शुल्क तथा विक्री

१८ लाख

१ लाख ५४ हजार

८.५७

शिक्षा क्षेत्रको आम्दानी

१ करोड

३३ लाख ९ हजार

३३.९५

परीक्षा शुल्क

४ करोड

१२ करोड ४० लाख

३१०.०३

यातायात क्षेत्रको आम्दानी

१५ करोड

९ करोड ६२ लाख

६४.१९

अन्य प्रशासनिक सेवा शुल्क

७ करोड

४ करोड ९ लाख

५८.४७

व्यावसाय रजिष्ट्रेसन दस्तुर

१५ करोड

७ करोड २४ लाख

४८.३२

टेलिभिजन सञ्चालन दस्तुर

१० हजार

०

०

चालक अनुमति पत्र र सवारी

८१ करोड ८२ लाख

६९ करोड ९९ लाख ५६ हजार

८५.५४

वन क्षेत्रको आय

१ अर्ब ५० करोड

१४ करोड ६० लाख ४ हजार

९.७३

न्यायिक दण्ड,जरिवाना र जफत

१ लाख

१ लाख २५ हजार

१२५.६०

प्रशासनिक दण्ड जरिवाना र जफत

३ करोड

२ करोड १७ लाख

७२.६०

धरौटी सदर

३५ लाख

२२ लाख ८७ हजार

६५.३६

अन्य राजस्व (ब्यवसाय, रजिष्ट्रेसन दस्तुर कार)

२५ करोड

४ लाख ३२ हजार

०.१७

बेरुजु

७ करोड

२ करोड ६१ लाख ३ हजार

३७.३६

निकासा फिर्ता

०

१० करोड ४३ लाख

अनुदान फिर्ता

०

४७ करोड ८ लाख

आन्तरिक ऋण

१ अर्ब

०

०

जम्मा

४ अर्ब १० करोड ५९ लाख

२ अर्ब ६ करोड ९५ हजार

५०.१७

प्रदेश सरकारले उठाएर स्थानीय तहलाई बाँड्ने राजश्व :

राजश्व शीर्षक

आव ७९/८० लक्ष्य

प्रगति

प्रतिशत

सवारी साधन कर

२अर्ब

१ अर्ब ५५ करोड ३४ लाख ८१ हजार

७७.६७

प्रदेश सरकारले राजश्व संकलन गरेर संघलाई दिनुपर्दैन । सवारी साधन कर प्रदेशले उठाएर ६० प्रतिशत आफूले राख्छ भने ४० प्रतिशत स्थानीय तहलाई दिन्छ । लुम्बिनी प्रदेशको सवारी साधन करको आम्दानी पनि सन्तोषजनक छैन । गत वर्ष सवारी साधनको करमार्फत २ अर्ब उठाउने लक्ष्य लिएकोमा १ अर्ब ५५ करोड ३४ लाख ८१ हजार रुपैयाँ मात्रै संकलन भएको छ । यो लक्ष्यको ७७.६७ प्रतिशत मात्रै हो । लक्ष्य गरेका क्षेत्रबाटै आम्दानी घटेपछि प्रदेश सरकारलाई अहिले खर्च व्यवस्थापनमा समस्या देखिएको छ । सरकारका प्रवक्ता तथा गृहमन्त्री सन्तोषकुमार पाण्डेयले पूर्व अनुमान नै अव्यवहारिक हुँदा प्रदेश सरकारका धेरै राजश्व कागजमा मात्रै सीमित भएको बताए ।

राजश्व संकलन सन्तोषजनक नभएको भन्दै राष्ट्रिय प्राकृतिक स्रोत तथा वित्त आयोगले साउनको पहिलो साता प्रदेश प्रमुखमार्फत सरकारलाई प्रतिवेदन बुझाउँदै राजश्व असुली र बाँडफाँडमा सुधार ल्याउन सुझाव दिएको छ । सदस्य जुद्धबहादुर गुरुङले आर्थिक संकुचन र वित्तीय न्यूनतालाई कम गर्न राजश्व असुली मात्र होइन, क्षेत्र विस्तार र बाँडफाँटमा सुधार्न आग्रह गरेको बताए । उनले भने, ‘प्रदेश सरकारले आम्दानी र खर्चमा तारतम्य मिलाउनुपर्ने देखियो । उठाउने राजश्व पनि मासिक रुपमा संकलन गर्ने र बाँड्ने गर्नुपर्छ ।’

आन्तरिक ऋण उठाउने प्रक्रिया थालिएन

संविधानले तीन तहकै सरकारलाई आन्तरिक ऋण लिन पाउने व्यवस्था गरेको छ । अन्तर–सरकारी वित्त व्यवस्थापन ऐन, २०७४ को दफा १४ मा संघीय सरकार, प्रदेश तथा स्थानीय तहले आयोगले सिफारिस गरेको सीमाभित्र रही आन्तरिक ऋण लिन सक्ने प्रावधान गरेको छ । त्यसका लागि संघीय सरकारको सहमति लिनुपर्ने अनिवार्य व्यवस्था छ । यही व्यवस्थाअनुसार लुम्बिनी प्रदेश सरकारले गत आर्थिक वर्षमा १ अर्ब रुपैयाँ आन्तरिक ऋण उठाउने प्रस्ताव गरेको थियो । यसअघिका २ आर्थिक वर्षको बजेटमा पनि उक्त शीर्षक राखिएको थियो । सरकारले बजेटको आकार बढाउन शीर्षक राखेपनि अहिलेसम्म आन्तरिक ऋण कसरी उठाउने कुनै तयारी छैन । आन्तरिक ऋणबारे अहिलेसम्म कुनै छलफल र कार्यविधिसमेत नबनेको अर्थ सचिव केदारनाथ शर्माले बताए ।

प्रदेश सरकारले राजस्व बाँडफाँटबाट पाउने आम्दानी तथा आन्तरिक राजस्व आम्दानी जोडेर हुने कुल आम्दानीको १२ प्रतिशतसम्म आन्तरिक ऋण उठाउन पाउँछन् । यसरी उठाइएको ऋण प्रशासनिक खर्च र अनुत्पादक क्षेत्रमा खर्च गर्न पाइँदैन । विकासका लक्ष्य हासिल गर्न अर्थतन्त्र सुधार्ने, सार्वजनिक, निजी, सहकारी र अन्य क्षेत्रबीचको सहभागिता तथा साझेदारी बढाउन मद्दत पुग्ने गरी तीनै तहका सरकारबीच समन्वय गरी ऋण परिचालन गर्नुपर्ने व्यवस्था छ । अर्थ सचिव शर्माले विनियोजित बजेट नै उपयोग नभएका बेला आन्तरिक ऋण लिने तयारी नथालिएको जनाए । ‘आन्तरिक ऋण उठाउन संघीय सरकारबाट अनुमति लिएर ऐन बनाउनुपर्ने र राष्ट्र बैंकमार्फत ऋण उठाउने प्रावधान छ,’ योजना आयोगका पूर्वउपाध्यक्ष बामदेव क्षेत्रीले भने, ‘त्यो काम सुरु गर्न निकै कोसिस गरेपनि सफल भइएन ।’

खर्च बर्सेनि बढ्दै

लुम्बिनी प्रदेशमा करिब ३ वर्ष ५ वटा मन्त्रालय थिए । तत्पश्चात् गठबन्धन सरकार बनाउने लहर चल्यो । सरकारले यो वा त्यो नाममा आफू अन्तर्गतका संरचना थपिरहेको छ । सरकार टिकाउने होडले मन्त्रालय र मन्त्री बढाउने काम भइनै रहेको छ । तीन/तीन पटक ऐन संशोधन गरेर पदाधिकारीको सुविधा बढाइएको छ । यसले प्रशासनिक खर्च बढेको बढ्यै छ । प्रदेशको कोष तथा नियन्त्रण कार्यालयको तथ्यांकअनुसार स्थापनाको ६ वर्षमा प्रदेश सरकारको प्रशासनिक खर्च ३५ अर्ब ४६ करोड २१ लाख १४ हजार रुपैयाँ भएको छ । तर, प्रदेशले आफ्नै अर्थात् आन्तरिक आम्दानी भने जम्मा ८ अर्ब ९१ करोड ९० लाख ८७ हजार रुपैयाँ मात्रै संकलन गरेको छ । यो आर्थिक वर्ष २०७४/०७५ देखि ०७९/०८० सम्मको आय तथा खर्च विवरण हो ।

तथ्यांकअनुसार खर्चको तुलनामा आन्तरिक आय बढाउन भने प्रदेश सरकार असफल भएको छ । पूर्व अर्थ तथा सहकारी मन्त्री कृष्णध्वज खड्काले प्रदेशका संरचना बढाउँदा प्रशासनिक खर्च बढेपनि राजश्वको दायरा फराकिलो बनाउन नसक्दा आन्तरिक आय नबढेको बताए । ‘कतिपयमा संघले ऐन नबनाइदिँदा र अधिकार हस्तान्तरण नगर्दा राजश्व उठाउन नसकेको हो,’ उनले भने, ‘कतिपयमा ऐन र संरचना नहुँदा र कर्मचारीको लय नमिल्दा पनि राजश्व संकलन प्रभावित भइरहेको छ ।’ प्रदेश सरकारको बढ्दो प्रशासनिक खर्च थेग्न करका दायरा फराकिला बनाउन र प्रशासनिक खर्चलाई मितव्यायी बनाउने नीति लिन जरुरी रहेको पूर्वअर्थमन्त्री खड्काले बताए ।

अबको योजना

सरकारका प्रवक्ता सन्तोषकुमार पाण्डेयले आन्तरिक आम्दानी बढाउन उत्पादन र सेवालाई ब्रान्डिङ गर्दै करका दायरा बढाउने योजनामा रहेको बताए । स्थानीय रक्सीको ब्रान्डिङ गर्ने र क्यासिनोमा जाने व्यक्तिबाट पनि मनोरन्जन कर लिने शीर्षक बजेटमै उल्लेख छ । केवलकार, प्याराग्लाइडिङ, डान्सबार, फिल्महल लगायतबाट क्षेत्रबाट समेत कर लिन कार्यविधिहरु निर्माण गरिने उनले जनाए । ‘राजश्व संकलनका नयाँ विधि र स्रोत खोजिँदा प्रदेश सरकारले आफ्नो प्रशासनिक खर्च घटाउने र नागरिकलाई सुविधा बढाउनेमा पनि केन्द्रित हुनुपर्ने सुझाव आएको छ,’ प्रवक्ता पाण्डेले भने ।

अर्थ विश्लेषकहरु सरकार सत्ता र सुविधामा मात्रै रुमलिँदा आम्दानी बढाउनतिर ध्यान नदिएको टिप्पणी गर्छन् । अर्थ विज्ञ मनिकर कार्कीले राजश्वका क्षेत्र खोज्ने, सरोकारवालाको सुझाव लिने, जनमत बुझ्ने खालका काममा प्रदेश सरकार लागेको नदेखिएको बताए । ‘मनोरन्जन, यातायात, खानी लगायतका सिधै उठाउने र आफैले राख्ने आय बढाउने पनि प्रदेशको आन्तरिक योजना देखिएन,’ उनले भने, ‘यसले प्रदेश सरकार कमजोर र नागरिकका अगाडि बेकामे बन्दै गएका छन् ।’

संविधानले तीन तहकै सरकारलाई आन्तरिक राजश्व संकलन गर्ने अधिकार दिएको छ । त्यसअनुसार स्थानीय सरकार संचालन ऐनले संघ, प्रदेश र स्थानीय तहले उठाउने राजश्वका क्षेत्र किटान गरेको छ । तर, संविधान कार्यान्वयनमा गएको ७ वर्ष पुग्दासम्म राजश्व संकलन र बाँडफाँडमा तीन तहका सरकारबीच समन्वय भएको छैन । यसले नागरिकलाई कर तिर्न प्रेरित गर्ने र एक सरकारले जम्मा गरेको राजश्व अर्कोलाई पठाउने विषय अन्योलपूर्ण नै छ । संविधानसभा सदस्य विनोद पहाडीले यसैमाथि आफ्नो एकल अधिकार उपयोग गरेर राजश्व उठाउने काममा समेत तदारुकता नदेखिँदा लुम्बिनी प्रदेश आन्तरिक आय संकलनमा कमजोर बनेको बताए । ‘प्रदेश सरकार अनुदान र अन्य सरकारले पठाएको राजश्वबाट मात्रै चल्ने कि आन्तरिक आय बढाउन र प्रशासनिक खर्च घटाउनतर्फ लाग्ने यो मूल प्रश्न हो,’ उनले भने, ‘प्रदेश सरकार बलियो बनाउने हो भने आन्तरिक आय बढाउन र खर्च घटाउनतर्फ लाग्नैपर्छ ।’

लुम्बिनी प्रदेश सरकारको आन्तरिक आम्दानी र प्रशासनिक खर्च :

आर्थिक वर्ष

आन्तरिक आम्दानी

प्रशासनिक खर्च रु.

०७४/७५

२ अर्ब १५ करोड

०७५/७६

९३ करोड ६६ लाख ८४ हजार

४ अर्ब ५० करोड ३७ लाख ९० हजार

०७६/७७

१ अर्ब १२ करोड २३ लाख १४ हजार

५ अर्ब १४ करोड ३८ लाख ६२ हजार

०७७/७८

२ अर्ब ४ करोड २५ लाख ४६ हजार

६ अर्ब ८५ करोड ३० लाख २ हजार

०७८/७९

२ अर्ब २१ करोड ७४ लाख ४८ हजार

८ अर्ब ३८ करोड ३७ लाख

०७९/८०

२ अर्ब ६० करोड ९५ हजार

८ अर्ब ४२ करोड ७७ लाख ६० हजार

कुल

८ अर्ब ९१ करोड ९० लाख ८७ हजार

३५ अर्ब ४६ करोड २१ लाख १४ हजार

स्रोत : प्रदेश कोष तथा लेखा नियन्त्रणको कार्यालय

अर्थतन्त्र यो भन्दा कमजोर बन्ने ठाउँ छैन, अब चलायमान हुन्छः अध्यक्ष ढकाल
नेपाल उद्योग वाणिज्य महासंघका अध्यक्ष चन्द्रप्रसाद ढकालले आगामी दिनमा अर्थतन्त्र थप चलायमान बन्ने बताएका छन्।
शुक्रवार काठमाडौंको नयाँ बानेश्वरमा अभिनेता दीपकराज गिरी र अभिनेत्री दीपाश्री निरौलाको आइआई सिनेमा हलको उद्घाटन गर्दै उनले यस्तो बताएका हुन्। उनले अर्थतन्त्र यो भन्दा पनि तल खस्किने ठाउँ नरहेको भन्दै अबका दिनमा अर्थतन्त्रले लय समात्ने बताए। अध्यक्ष ढकालले व्यवसायिक एक्टिभिटिज बढेमात्रै अर्थतन्त्र चलायमान बन्ने बताए। उनले कोरोना भाइरसपछि अर्थतन्त्र कमजोर बन्दै गएको र व्यवसायिक माहोल बिग्रँदै गएको अवस्थामा सिनेमा हल खुल्नुले आम मानिसमा सकारात्मक उर्जा थपिने विश्वास व्यक्त गरे।
उनले भने, ‘अहिले कोभिड पछिको जुन एक्टिभिटी कम भइरहेको अवस्थामा सिनेमा हल सञ्चालन गरेर इकोनोमिक एक्टिभिटी बढ्ने जुन म्यासेज दिनुभएको छ, त्यसको लागि पनि धन्यवाद छ । अहिले कता कता मान्छेहरुलाई पब्लिक कन्फिडेन्स नभइरहेको बेलामा अब आउने दिनमा उत्साहजनक हिसावले बढ्छ भन्ने सन्देश गएको छ । व्यवसायिक एक्टिभिटिज जति बढ्छन्, त्यति नै अर्थतन्त्र चलायमान हुँदै जान्छ । अब आउने दिन राम्रो हुनेछ । यो भन्दा डिट्रोइट हुने अवस्था छैन । अब आउने दिन इकोनोमिक एक्टिभिटी बढ्नेछ ।’
अध्यक्ष ढकालले एउटा कलाकारले मेहनत ग¥यो भने सिनेमा हलको मालिक पनि हुनसक्ने रहेछ भन्ने स्पष्ट म्यासेज गएको बताए।  

सिभिल क्यापिटलको विशेष साधारण सभा
सिभिल क्यापिटल मार्केटको विशेष साधारण सभा सञ्चालक समितिका अध्यक्ष भोलाबहादुर बिष्टको अध्यक्षतामा सम्पन्न भएको छ ।
सभाले सिभिल क्यापिटल मार्केटलाई हिमालयन क्यापिटलमा गाभ्ने र सञ्चालक समितिबाट अनुमोदन सेयर आदानप्रदान अनुपात १००ः३१ को आधारमा हिमालयन क्यापिटलले सिभिल क्यापिटल मार्केटलाई प्राप्ति गर्नेलगायतका सबै प्रस्ताव पारित गरेको छ ।
कम्पनीको विशेष साधारण सभा सफलतापूर्वक सम्पन्न गर्न सक्रिय भूमिका निर्वाह गर्ने शेयरधनीहरूप्रति धन्यवाद व्यक्त गरेको छ ।

उद्योग दर्ता हुने क्रम घट्दै
गोदावरी (कैलाली),  भदौ २९ गते ।  कैलालीमा पछिल्लो तीन वर्षयता साना तथा घरेलु उद्योग दर्ता हुने क्रम घट्दै गएको छ । कच्चा पदार्थको अभाव, आर्थिक मन्दी, झन्झटिलो कानुनी प्रक्रिया, भारतीय उत्पादनसँग प्रतिस्पर्धा गर्न नसक्नुलगायत कारणले उद्योग दर्ता हुने क्रम घट्दै गएको हो ।
हालसम्म कैलालीमा साना तथा घरेलु उद्योग दर्ताको सङ्ख्या १५ हजार ९१ पुगेको छ । जिल्लामा दर्ता भएका उद्योगमा उत्पादनमूलक, कृषिमूलक, निर्माणमूलक, पर्यटनमूलक, सूचना प्रविधि र सेवामूलक गरी सो सङ्ख्यामा उद्योग रहेका छन् । बर्सेनि उद्योग नवीकरण भइरहे पनि अधिकांश उद्योग सञ्चालनमा आउन भने सकेका छैनन् । कच्चा पदार्थको अभाव, आर्थिक मन्दी, झन्झटिलो कानुनी प्रक्रियालगायतका कारणले जिल्लाभित्र दर्ता भएका उद्योग सञ्चालन गर्न कठिनाइ हुने गरेको उद्योग सञ्चालकको गुनासो छ ।
साना तथा घरेलु उद्योग कार्यालय धनगढीका प्रमुख कोमलप्रसाद ओझाका अनुसार आर्थिक वर्ष २०७७/७८ मा दुई हजार नौ सय ६८, आव २०७८/७९ मा दुई हजार चार सय ३७ र आव २०७९/८० मा एक हजार एक सय ९७ वटा उद्योग गर्दा भएका छन् । दर्ता भएका उद्योगमध्ये पछिल्लो तीन वर्षयता पाँच सय ४७ उद्योग बन्द भएका छन् । साना तथा घरेलु उद्योग कार्यालय धनगढीले दिएको जानकारीअनुसार आव २०७७/७८ मा एक सय ४०, आव २०७८/७९ मा एक सय ७५ तथा आव २०७९/८० मा दुई सय ३२ उद्योग बन्द भएका छन् ।
कोभिड–१९ को महामारीपछि आर्थिक मन्दी, कच्चा पदार्थको अभावलगायतका कारण देखाएर उद्योग बन्द गरिन थालिएको बन्द हुनेमा अधिकांश उत्पादनमूलक, कृषिमूलक, सेवामूलक, पर्यटनमूलक उद्योग रहेका छन् । उद्योग दर्ता खारेजी फारममा प्रायः उद्योग बन्द गर्नुपरेको कारणमा आर्थिक मन्दीले चलाउन नसकिएको, उद्योग सञ्चालन गर्न नसकेका कारण विदेश गइरहेको, उद्योगका लागि कच्चा पदार्थ अभावलगायतका कारण देखाइने गरिएको कार्यालय प्रमुख ओझाको भनाइ छ ।
साना तथा घरेलु उद्योग कार्यालयका अनुसार कोभिड–१९ पछि जिल्लामा उद्योग दर्ता हुने क्रम पनि घट्दो छ । कोभिडपछि आर्थिक मन्दी आएको र बैङ्कले ऋण लगानी नगरेपछि जिल्लामा उद्योग खुल्ने क्रम घटेको जनाइएको छ । सरकारले युवालाई उद्यमतिर आकर्षित गर्ने नीति अवलम्बन गरेको भए पनि उद्योग सञ्चालनका लागि पुँजी अभावलगायतका कारणले उद्योग दर्ता र नवीकरण घट्दो क्रममा रहेको कार्यालय प्रमुख ओझाले बताउनुभयो । रासस

नौ अर्ब आन्तरिक ऋण उठाउँदै सरकार
काठमाडौँ, भदौ २९ गते । स्रोतको चापमा रहेको सरकारले चालु आर्थिक वर्ष २०८०/८१ को सुरुवाती महिनादेखि नै आन्तरिक ऋण उठाउन थालिसकेको छ । 

त्यसै अनुसार सरकारले नौ अर्ब चार करोड रुपियाँ आन्तरिक ऋण प्राप्त गर्नका लागि ऋणपत्र जारी गर्न बिहीबार सार्वजनिक आह्वान गरेको छ । भदौ ३१ गते निष्कासन हुने उक्त विकास ऋणपत्र छ वर्षको हुने नेपाल राष्ट्र बैङ्कले जनाएको छ ।

ऋणपत्र खरिद गर्न बोलकबोल पेस गर्न राष्ट्र बैङ्कले अनुरोध गरेको छ । खरिदकर्ताले अनलाइनबाटै ऋणपत्र बोलकबोल पेस गर्न सक्ने केन्द्रीय बैङ्कले जनाएको छ । बोलकबोलमा बैङ्क तथा वित्तीय संस्था, गैरबैङ्क वित्तीय संस्था, बिमा कम्पनी तथा नेपाली नागरिकले भाग लिन सक्ने छन् । 

सरकारले नेपाल राष्ट्र बैङ्कमार्फत अल्पकाल तथा दीर्घकालका लागि आन्तरिक ऋण उठाउने गर्छ । 

स्रोत व्यवस्थापन सहज भएको अवस्थामा आर्थिक वर्षको पछिल्ला महिनातिर ऋण उठाउँदै आएकामा आर्थिक गतिविधिमा शिथिलता आएर राजस्वमा सङ्कुचन आएपछि स्रोत व्यवस्थापनका लागि यस वर्ष सुरुवाती महिनादेखि नै ऋण उठाउनुपर्ने अवस्थामा सरकार पुगेको छ । 

चालु आवमा मात्रै सरकारले दुई खर्ब ४० अर्ब रुपियाँ आन्तरिक ऋण उठाउने लक्ष्य राखेको छ ।

सहिद र बेपत्ता परिवारको घरघरमा पुगे माओवादी
नेपालगन्ज, भदौ २९ गते । नेकपा माओवादी केन्द्रले ‘जनजनमा माओवादी, घरघरमा माओवादी’ भन्ने मूल नाराका साथ सुरु गरेको ‘जनतासँग माओवादी विशेष रूपान्तरण अभियान’ अन्तर्गत विभिन्न कार्यक्रम बाँकेमा पनि चलिरहेको छ । 

माओवादी केन्द्र बाँकेका संयोजक नरेन्द्रप्रसाद पाण्डेका अनुसार भदौ १६ गतेदेखि जिल्लाका ८१ वटै वडाबाट सुरु गरिएको सो अभियान अन्तर्गत वडाहरूमा विभिन्न कार्यक्रमहरू भइरहेका छन् । उहाँले सो अभियान अन्तर्गत अहिले सहिद र बेपत्ता परिवारका घरघरमा पुगेर भेट्ने तथा अभियानमा जोड्ने कार्य तीव्र गतिमा चलिरहेको जनाउँदै सहिद र बेपत्ता परिवारसँग अन्तरक्रिया भइरहेको बताउनुभयो । 

संयोजक पाण्डेका अनुसार जिल्लाका विभिन्न स्थानमा रहेका सहिद परिवार र बेपत्ताका परिवारको सुखदुख सुन्ने र उनीहरूको समस्या समाधान गरेर अगाडी बढ्ने कार्य अहिले भइरहेको छ । माओवादी केन्द्र बाँकेका सचिव डिल्ली बरालले विभिन्न कारणले विगतमा सहिद र बेपत्ता परिवारसँग नियमित जोड्न नसकिएकोमा अहिले उहाँहरूको घरघरमा पुग्दा उहाँहरूले भव्य स्वागत गरेर दुखसुख बाँडिरहेको बताउनुभयो । 

बेपत्ता परिवारले बेपत्ता भएकाहरूको बारेमा अन्तिम जानकारी गराउनु पर्ने माग पनि गरेका छन् । सोही प्रकारले अहिले तीजको समय रहेकोले माओवादी निकट महिला सङ्गठनहरू र जनसांस्कृतिक महासङ्घले अभियान अन्तर्गत नै वडादेखि पालिकासम्मको सम्मेलन र तीज मिलन कार्यक्रमहरू गरिरहेका छन् । 

माओवादी केन्द्र बाँकेका संयोजक पाण्डेले रूपान्तरण अभियानकै क्रममा हालसम्म माओवादी छोडेर विभिन्न पार्टीमा गएका तथा अन्य गरेर २०० भन्दा बढीले माओवादीमा प्रवेश गरेको बताउनुभयो। उहाँले अहिले टोल-टोल र वडा-वडामा विभिन्न जनवर्गिय सङ्गठनको प्रशिक्षण तथा भेलाहरू भइरहेको बताउनुभयो । 

रूपान्तरण अभियानका लागि बाँकेको इन्चार्ज बनाएर पठाइनुभएका लुम्बिनी प्रदेशका पूर्वमुख्यमन्त्री कुल बहादुर केसीले रूपान्तरण अभियान बाँकेमा निकै उत्साहजनक तरिकाले चलिरहेको जनाउँदै यो अभियानले यहाँ पार्टीलाई धेरै बलियो बनाउने देखिएको बताउनुभयो । 

यसअघि अभियान सफल पार्नका लागि जिल्लाको विस्तारित बैठक, पालिकाका बैठकहरू तथा विभिन्न जनवर्गिय सङ्गठनका बैठक र भेलाहरू आयोजना गरेर प्रशिक्षण दिने कार्य पुरा गरिसकिएको माओवादी केन्द्र बाँकेले जनाएको छ । अभियानको नेतृत्व गर्नका लागि माओवादी केन्द्रले बाँकेको कोहलपुरमा केन्द्रीय सदस्य दामा शर्मा, नेपालगन्जमा लुम्बिनीका पूर्वमुख्यमन्त्री कुल बहादुर केसी र जिल्ला संयोजक नरेन्द्र पाण्डे, बैजनाथमा केन्द्रीय सदस्य सन्त कुमार चौधरी, राप्तीसोनारीमा प्रदेश उपाध्यक्ष दुर्गा चौधरी र नरैनापुरमा सल्लाहकार ओम प्रकाश सुवेदी चन्द्रकान्ता लगायतलाई खटाएको छ । 

६१ किलो सुन तस्करी प्रकरण : केन्द्रीय अनुसन्धान ब्युरोले बुझायो प्रतिवेदन
काठमाडौं, भदौ २७ गते। प्रहरीको केन्द्रीय अनुसन्धान ब्युरो (सीआइबी) ले हङकङबाट तस्करी गरी ल्याइएको ६१ किलो सुन प्रकरणको अनुसन्धान प्रतिवदेन जिल्ला सरकारी वकिल कार्यालय काठमाडौंमा बुझाएको छ। 

सिआइबीले बुधवार जिल्ला सरकारी वकिलको कार्यालयमा ६१ किलो सुन तस्करी प्रकरणको अनुसन्धान प्रतिवेदन बुझाएको हो। जिल्ला सरकारी वकिल कार्यालय काठमाडौंका प्रवक्ता महेशप्रसाद खत्रीले अनुसन्धान प्रतिवेदन कार्यालयमा आएको जानकारी गराउनुभयो। 

उहाँले अनुसन्धान प्रतिवेदन अध्ययन गर्न बाँकी नै भएको भन्दै प्रतिवेदनलाई हेर्दा फरार प्रतिवादीसमेत गरेर २९ जनालाई प्रतिवादी बनाइएको बताउनुभयो। उहाँले संगठित अपराधको मुद्दामा अनुसन्धान गर्न ६० दिनसम्मको समय हुने भन्दै आज ५७ दिन पुगिसकेकाले बाँकी रहेको तीन दिनभित्रमा अदालतमा अभियोजनका लागि पेस गर्ने बताउनुभयो। 
उहाँले भन्नुभयो, ‘‘भर्खरै अनुसन्धान प्रतिवेदन आइसकेको छ। अनुसन्धान प्रतिवेदन अध्ययन गर्न बाँकी नै भएको हुनाले यसमा के छ, कसो छ, कति जनालाई प्रतिवादी बनाइएको छ, कति जनालाई मुद्दा नचल्ने निर्णय भएको छ भन्नेकुरा खुल्न बाँकी नै छ। अगाडिपट्टी हेर्दाखेरी फरार प्रतिवादीसमेत २९ जनालाई प्रतिवादी बनाएको अवस्था छ। जिल्ला न्यायाधिवक्ता, सहायक जिल्ला न्यायाधिवक्ताहरुले आज यसको अध्ययन गरिसकेपछि, आज ५७ औँ दिन हो। ६० दिनसम्म संगठित अपराध मुद्दामा अनुसन्धान अभियोजनका लागि सरकारी वकिल कार्यालय र प्रहरीले यसमा अनुसन्धान अभियोजनका लागि राख्ने म्याद हुन्छ। ६१ औँ दिनमा जसरी पनि हामीले अदालतसमक्ष प्रश्तुत गर्नुपर्ने भएकाले अब हामी समक्ष यो अभियोजन गर्नका लागि टिमले अध्ययन गर्ने र तथ्य र प्रमाणको विश्लेषण गरेर अभियोगपत्र तयार गर्ने जिम्मेवारी आइपुगेको छ।’

उहाँले रातदिन काम गरेर भएपति बाँकी रहेको तिन दिनभित्रमा सरकारी वकिलको कार्यालयले गर्नुपर्ने काम सक्ने र समयसीमा भित्रै मुद्दा अदालतमा दर्ता गर्ने बताउनुभयो। 

किन रोकियो निजामती विधेयक ?
निजामती दिवसको अघिल्लो दिन भदौ २१ गते कर्मचारीप्रति सकारात्मक सन्देश दिन मन्त्रिपरिषद्को बैठकले निजामती विधेयक र विद्यालय शिक्षा विधेयक संसद्मा लैजाने निर्णय गर्यो। विद्यालय शिक्षा विधेयक संसद्मा दर्ता भइसकेको पनि निजामती विधेयक कहिले दर्ता हुने हो यसको टुंगो भने लागेको छैन।  

मन्त्रिपरिषद्ले संसद्मा निजामती विधेयक दर्ता गर्ने निर्णय गरेको एक हप्ता पूरा भइसकेको छ। तर तत्काल दर्ता हुने छाँटकाँट छैन। यद्यपि, संघीय मामिला तथा सामान्य प्रशासनमन्त्री अनिता देवीले संघीय निजामती सेवा ऐन तत्काल संसद्मा दर्ता गर्ने तयारी भएको प्रतिक्रिया दिइन्।  

उनले विधेयकमा राकखिएका केही बुँदाहरू मिलाउनुपर्ने भएकाले विधेयकका केही बुँदामा परिमार्जन गर्न लागिएको बताइन्। ‘तर तत्कालै निजामती विधेयक संसदमा लग्दैछौ’ उनले भनिन। मन्त्रालयका अनुसार मन्त्रिपरिषद्ले संघीय निजामती सेवा ऐन पास गर्ने बेलामा नै विधेयकमा राखिएका केही बुँदाहरू मिलाउने निर्णय गरिएको थियो। उक्त निर्णयअनुसार विधेयकका केही बुँदामा परिमार्जन गर्न लागिएको मन्त्रालय स्रोतले बतायो।  

तत्कालीन संघीय मामिला मन्त्री अमनलाल मोदी र संघीय मामिला सचिव कृष्णहरि पुष्करको पालामा संघीय निजामती सेवा ऐनको अन्तिम मस्यौदा तयार गरिएको थियो। मोदी र पुस्करकै पालामा निजामती विधेयक अर्थ, कानुन, लोकसेवा आयोग र मन्त्रिपरिषद्मा लगिएको थियो। यसमा अर्थ र कानुनले सहमति दिइसकेका छन्।  

तर संघीय मामिला मन्त्रालयले उक्त विधेयक मन्त्रालयमा दर्ता गर्नु अघि नै संघीय मामिला मन्त्राललयमा मन्त्री र सचिव दुवै फेरिएका छन्। मन्त्रालयको सचिवमा हाल विनोप्रकाश सिंह कार्यरत छन्। नयाँ मन्त्री र नयाँ सचिवले अहिले विधेयकमा राखिएका विषयवस्तुबारेमा विस्तृत अध्ययन गरीरहेको स्रोतले बतायो। ‘विधेयकमा राखिएका बुँदामा केही मिलाउनुपर्ने देखियो,’ मन्त्री अनिता देवीले भनिन्। तत्कालीन संघीय मामिलामन्त्री मोदी माओवादीका हुन भने वर्तमान मन्त्री देवी जनमत पार्टीकी हुन्। संघीयतालाई बलियो र संस्थागत गर्न प्रमुख प्रशासकीय अधिकृत र प्रदेश सचिव प्रदेश सरकारको मातहतमा हुनुपर्ने अडान तराई मधेस केन्द्रित दलहरूको छ। तर नेपाली कांग्रेस र एमालेले भने केन्द्र, प्रदेश र स्थानीय तहबीच समन्वय गर्न प्रमुख प्रशासकीय अधिकृत र प्रदेश सचिव केन्द्रको हुनुपर्ने अडान राख्दै आएका छन्। यस विषयमा प्रमुख पार्टीहरूको धारणा फरकफरक छ।  

ऐनको मस्यौदामा प्रमुख प्रशासकीय अधिकृत र प्रदेश सचिव तत्कालका लागि संघीय सरकारको मातहतमा रहने प्रावधान राखिएको छ। जनता समाजवादी पार्टी (जसपा)का नेता राजेन्द्र श्रेष्ठ संघीय मामिला मन्त्री भएको बेला प्रमुख प्रशासकीय अधिकृत र प्रदेश सचिव प्रदेश सरकारको मातहतमा रहने प्रावधान राखिएको थियो। यस प्रावधानप्रति नेपाली कांग्रेस र एमालेका नेताहरूले आपत्ति जनाएका थिए। त्यति बेला निजामती विधेयक संसद्मा दर्ता नहुनुमा यो एउटा पनि प्रमुख कारण थियो।  

कानुनअनुसार मन्त्रिपरिषदले संसदमा लग्ने निर्णय गरीसके पछि सम्बन्धित मन्त्रालयले संसदमा दर्ता गराउनुपर्छ। त्यसैले यो विधेयक संघीय मामिला मन्त्रालयले संसद्मा दर्ता गराउनु पर्ने छ। मस्यौदामा फेरि परिमार्जन गर्ने भए परिमार्जित मस्यौदलाई मन्त्रिपरिषद्ले फेरि पास गनुपर्छ।  

सरकारले संघीय निजामती सेवा ऐनमा सहमति जुटाउन र यसमा सहजीकरण गर्न उपप्रधानमन्त्री पूर्णबहादुर खड्काको संयोजकत्वमा सहजीकरण समिति गठन गरेको थियो। सहजीकरण समितिले टुंगो लगाएपछि विधेयकलाई मन्त्रिपरिषद्मा लगिएको थियो।  

संघीय निजामती सेवा ऐन २०७४ देखि अड्किएको छ। विधयकको प्रारम्भिक मस्यौदा २०७४ सालमै बनाइएको थियो। त्यसपछि पटकपटक मस्यौदामा परिमार्जन हुँदै आएको छ। मन्त्री र सचिव फेरिनेबित्तिकै मस्यौदामा परिमार्जन गर्ने गरिएको छ। तत्कालीन प्रधानमन्त्री केपी शर्मा ओलीको पालामा निजामती विधेयकलाई संसद्मा लगिएको थियो। लामो समयसम्म यो विधेयक राज्य व्यवस्था समितिमा छलफल भएको थियो। तत्कालिन प्रधानमन्त्री शेरबहादुर देउवाको पालामा सरकारले विधेयक संसदबाट फिर्ता लिएको थियो। संघीय निजामती सेवा ऐन नआउँदा अहिले पनि कर्मचारी कानुन ३१ वर्षअघिको निजामती सेवा ऐन २०४९ बाट सञ्चालित छ।

त्यो बेला मुलुक केन्द्रीकृत शासन प्रणालीमा थियो तर अहिले देश संघीयतामा गइसकेको भए पनि पुरानो कानुनबाट प्रशासन क्षेत्र चलेको छ। राष्ट्रपति रामचन्द्र पौडेलले चालु आवका लागि संसद्मा प्रस्तुत गरेको नीति तथा कार्यक्रममा संघीय निजामती सेवा ऐनलाई उच्च प्राथमिकता दिएको बताएका थिए । संसद्को चालु अधिवेशनमा विधेयक ल्याई निजामती सेवामा सुधार आउने अपेक्षा गरिए पनि संसद्मा अलमल कायमै छ ।

संसद् ‘बिजनेस’ विहीन- ‘गैरसरकारी विधेयकप्रति उदासीन’
संसद्का अधिवेशनहरू उपलब्धिविहीन हुँदै गएका छन्। दुईवटा अधिवेशनमा अर्थ विधेयकबाहेक एक सरकारी विधेयक मात्र पारित भएको अवस्था छ। उपलब्धिमूलक काम नभई सांसदहरूको पारिश्रमिक र भत्तामा मात्र रकम खर्च हुँदा मुलुकलाई अनावश्यक आर्थिक भारले थिचेको छ। सांसदले सरकारले कानुन बनाउन नखोजे आफैं सक्रिय भएर पनि विधेयक ल्याउन मिल्छ तर सांसदले त्यसतर्फ कुनै चासो नदिँदा एकातिर संसद् ‘बिजनेस’विहीन बनेको छ भने अर्कातिर मुलुकलाई आवश्यक कानुन निर्माणमा सांसदहरू आफैं पनि उदासीन बन्दै गरएको देखिएको छ।  

अहिले मुलकका लागि एक सय ८० कानुन आवश्यक पर्ने देखिएको छ। तर सरकारले अघिल्लो संसद्को कार्यकालमा पनि आवश्यक विधेयक ल्याउन सकेन भने सांसदले पनि आवश्यक संख्यामा गैरसरकारी विधेयक ल्याएनन्। गणतन्त्रपछिको  

संसद्बाट एउटा पनि गैरसरकारी विधेयक पारित भएको देखिँदैन। सांसदहरूले पनि गैरसरकारी विधेयक दर्तामा रुचि देखाउन छाडेका छन्। संविधानले सरकारी विधेयक र निजी विधेयक दुवै दर्ता गर्न सकिने छुट दिएको छ।  

२०७४ देखि यहाँसम्म आइपुग्दा सातवटा गैरसरकारी विधेयक दर्ता भएको देखिन्छ। कुनै पनि गैरसरकारी विधेयकले संसदीय प्रक्रियमा प्रवेश पाएको देखिँदैन। संसद्को पाँच वर्षे कार्यकालपछि बनेको नयाँ संसद्मा भने एउटा मात्र गैरसरकारी विधेयक दर्ता भएको छ।  

गणतन्त्रपछि संसद्बाट एउटा पनि गैरसरकारी विधेयक पारित भएको देखिँदैन। सांसदहरूले पनि गैरसरकारी विधेयक दर्तामा रुचि देखाउन छाडेका छन्। संविधानले सरकारी विधेयक र निजी विधेयक दुवै दर्ता गर्न सकिने छुट दिएको छ। 

राष्ट्रिय मर्यादासम्बन्धी विधेयक गैरसरकारी विधेयकको रूपमा राष्ट्रियसभामा दर्ता हुँदा यसमा व्यापक मर्यादा मिचेको भन्दै विरोध भएको छ। राष्ट्रियसभाको विधायन समितिमा गृह मन्त्रालयबाट असहयोग भएपछि यो विधेयक अघि बढेको छैन।  

संसद्मा सरकारले मात्र विधेयक ल्याउने प्रावधान निश्चित विषयमा मात्र छ, अन्यथा सबै विषयमा सांसदले पनि विधेयक दर्ता गर्न सक्छन्। सरकारले संसदलाई विजनेश नदिएमा सांसदले विधेयक दर्ता गरेर संसद्को काम अघि बढाउन दबाव दिन सक्छन्। संसद सरकार र सांसदको सम्बन्धबाट मात्र अघि बढ्न सक्छ भन्ने विष्लेषण छ।  

सांसदहरूले सरकारले कुन कुन विषयमा ध्यान दिन सकेन भन्ने विषयमा गहन अध्ययन गर्नुपर्ने अवस्था छ। यसका लागि सांसदले जहिले पनि अध्ययनको आवश्यकता पर्दछ। सांसदहरू जति अध्ययनशील हुन्छन् त्यति नै कानुन प्रभावकारी बन्दछ। तर, सांसदहरूलाई मन्त्रालय मात्र भेटिने हो भने सांसद ठेकेदार पो हुन् कि भन्ने प्रश्न उठ्ने राजनीतिकर्मीहरु बताउँछन्।  

संसद्मा गैरसरकारी विधेयक दर्ता गर्ने कार्यले सांसदको अध्ययन गर्ने बानी बस्छ भने सांसदहरू कुनै दलको छायामा भन्दा पनि विधायिकी मुद्दामा केन्द्रित बन्न पुग्दछन् भन्ने विश्वास गरिन्छ। सांसदको भूमिका र सक्रियतालाई प्रोत्सान गर्न पनि गैरसरकारी विधेयकको व्यवस्था गरिएको संविधानविद्को भनाइ छ। संसद्ले बहुमतको सरकार बनाउने र बहुमतविना विधेयक समेत पारित नहुने हुँदा गैरसरकारी विधेयक घट्दो रूपमा रहेको संसद् सचिवालयका अधिकारी बताउँछन्।  

२०४७ को संविधान लागु हुँदा नेपाल स्वास्थ्य व्यवसायी परिषद् विधेयक २०५३, मानवअधिकार आयोग विधेयक २०५३, दशौ अधिवेशन र कानूनी सहायतासम्बन्धी विधेयक २०५४ लाई संसद्को बाह्रौं अधिवेशनमा सभाबाट पारित गरिएको थियो। ती विधेयकले निकै लोकप्रियता हासिल गरेका थिए।  

नेपाल स्वास्थ्य व्यवसायी परिषद् विधेयक २०५३ कांग्रेसका शंकरप्रसाद उप्रेतीले ल्याएका थिए भने मानव अधिकार आयोग विधेयक २०५३, कांग्रेसका महेश आचार्यले दर्ता गरेका थिए। कानुनी सहायतासम्बन्धी विधेयक २०५४ एमालेका सुवास नेम्वाङले दर्ता गरेका थिए। त्यसपछि कुनै पनि संसद्मा गैरसरकारी विधेयक पारित भएका छैनन्। यसैगरी, प्रतिनिधिसभामा दर्ता भएका गैरसरकारी विधेयक त इतिहासमै अहिलेसम्म पारित नभएको संसद्को अभिलेखमा देखिन्छ।  

नेपालको संविधान लागु भएपछि रूपान्तरित व्यवस्थापिका संसद्को कार्यकालमा दुईवटा गैरसरकारी विधेयक दर्ता भएका थिए भने २०७४ को निर्वाचनपछि अहिलेसम्म सातवटा गैरसरकारी विधेयक दर्ता भएका छन्।  

पहिलो संविधानसभाको कार्यकाल २०६५ देखि २०६९ सम्ममा सातवटा गैरसरकारी विधेयक दर्ता भएका थिए। दोस्रो संविधानसभाको कार्यकाल निर्वाचन २०७० देखि २०७२ सम्म गैरसरकारी विधेयक दर्ता भएको छैन। २०७२ देखि २०७४ सम्म दुईवटा सरकारी विधेयक दर्ता भएका थिए। २०७४ देखि हालसम्म सातवटा गैरसरकारी विधेयक दर्ता भएका छन्।

२०४८ देखि २०५९ सम्म प्रतिनिधिसभामा ५६ वटा गैरसरकारी विधेयक मात्र दर्ता भएको थियो। प्रतिनिधिसभको २०४८ देखि २०५१ सम्म २५, २०५१ देखि २०५६ सम्म १९ र २०५६ देखि २०५९ सम्म १२ विधेयक दर्ता भएका थिए। २०६३ देखि २०६४ सम्म तीनवटा गैरसरकारी विधेयक दर्ता भएका छन् ।

स्थानीय तहमा ‘नाम मात्रैका’ बिषयगत समिति
घोराही उपमहानगरपालिका वडा नम्बर १४ का वडा अध्यक्ष मुनाल घिमिरे उपमहानगरको स्वास्थ्य समितिका संयोजक हुन्। यो समितिको नेतृत्वकर्ताका हिसाबले घिमिरेले उपमहानगरका १९ वटै वडाको स्वास्थ्य क्षेत्रको निगरानी राख्नु पर्छ। स्वास्थ्य क्षेत्रको सुधारका लागि निर्णय सम्म गर्ने अधिकार प्राप्त स्वास्थ्य संयोजक घिमिरे निर्णय प्रकृयामा भने निरिह बनिरहेका छन्।

उनले स्वास्थ्य क्षेत्रमा देखिएको समस्या समाधान गर्दै यसको उचित व्यवस्थापनका लागि गर्नु पर्ने कामको रुप रेखा तयार पार्छन्। तर निर्णय गर्न पाउँदैन्। उनको निर्णयलाई उपमहानगरले चल्नै दिँदैन। ‘म स्वास्थ्य समितिको संयोजक केबल नाम मात्रैको हुँ,’ घिमिरेले भने ‘मैले आफ्नो जिम्मेवारी अन्तर्गत स्वास्थ्यका क्षेत्रमा कुनै निर्णय गर्न पाउँदैन।’  

घोराही उपमहागरपालिकाको दुर्गम क्षेत्र मानिने १९ नम्बर वडामा स्वास्थ्य कर्मचारीहरुको संख्या कम छ। त्यहाँ रहेको स्वास्थ्य चौकीमा कर्मचारी थप गरेर त्यहाँको स्वास्थ्य चौकीलाई व्यवस्थित उपचार थलो बनाउन घिमिरेले आवश्यक देखे। सोही अनुसार उनले कर्मचारी व्यवस्थापनका लागि निर्णय गर्न खोज्दै थिए। तर उपमहानगरले उनको निर्णय गर्ने अधिकारलाई कुण्ठित गरिदियो। ‘मैले त्यहाँ (१९ नम्बर वडा) मा स्वास्थ्य कर्मचारी थपको निर्णय गर्न खोज्दै थिएँ, उपमहानगर नेतृत्वले निर्णय गर्न दिएन,’ घिमिरे भन्छन् ‘थप कर्मचारी व्यवस्थापन अपरिहार्य देखिएको उक्त वडामा कर्मचारी थपका लागि मैले गरेको आग्रहलाई समेत उपमहानगरले सुनेन, त्यहाँ अहिले पनि न्यून कर्मचारीले स्वास्थ्यको काम गरिरहेका छन्।’

घोराही उपमहानगरपालिका वडा नम्बर ४ कै लक्ष्मीपुर स्वास्थ्य चौकीमा कार्यालय सहयोगी पदको कर्मचारी व्यवस्थापनका लागि समेत स्वास्थ्य समितिका संयोजकको आग्रहलाई उपमहानगरले सुनेकै छैन। घिमिरेका अनुसार यो स्वास्थ्य चौकीका कार्यालय सहयोगीको दुई महिना अघि निधन भयो। अहिलो पनि यो स्वास्थ्य चौकी कार्यालय सहयोगी बिहिन छ । बिरामीहरुको उपचारमा सहजताका लागि कार्यालय सहयोगीको व्यवस्थापन घिमिरेले अपरिहार्य देखे।

फलतः नयाँ कर्मचारी नियुक्ती वा सरुवा गरेरै भएपनि कार्यालय सहयोगी व्यवस्थापन गर्न उनले आग्रह गर्दा पनि उपमहानगरले भने सुन्दै सुनेको छैन। ‘हामीहरुलाई फल्नो समितिको प्रमुख तँ भनेर बेकारमा तोकिएको छ,’ उनले भने ‘हाम्रो निर्णय चल्दैन, नत हामीहरुले भनेको कुनै कुराको सुनुवाई नै हुन्छ, हामीहरुलाई बिभागको जिम्मेवारी कागजमा मात्रै तोकिएको छ,काम भने हामी केहि गर्न पाउँदैनौँ, सबै निर्णय उपमहानगर नेतृत्वकै हातमा छ।’  

यसै उपमहानगरको पूर्वाधार समितिको संयोजक वडा नम्बर ११ का वडा अध्यक्ष कुलबहादुर लामिछाने हुन्। लामिछाने पनि पूर्वाधार सम्बन्धी निर्णय प्रकृयामा सहभागी हुँदैनन्। उनी भन्छन्, ‘मैले पूर्वाधार सम्बन्धी योजना बारे समन्वय मात्रै गर्छु।’ उनका अनुसार यो समितिको निर्णय प्रकृया उपमहानगरकै हातमा हुन्छ। लामिछानेले आफ्नो समितिको सदस्य सचिवमा योजना शाखाका अधिकृत (प्रमुख) रहेकाले निर्णय सबै उनै अधिकृतको हातमा छ। ‘मैले पनि उहाँ(अधिृकत ज्यू) लाई आवश्यक्ताका आधारमा निर्णय गर्नु होला भनेर सुझाव दिईरहेको छु,’ लामिछानेले भने ‘डिई साप नै सदस्य सचिव रहेकाले मलाई निर्णय प्रकृयामा सामेल हुनु जरुरी हुँदैन।’

यो उपमहानगरको वडा नम्बर १५ का वडा अध्यक्ष रमेश कुमार पाण्डे पर्यटन उपसमितिका संयोजक चुनिए। उपमहानगरले उपसमितिको संयोजक तोकेका पाण्डेले अहिले सम्म यो समितिको संयोजकको हैसियतमा कुनै निर्णय गर्न भने पाएका छैनन्। अर्थात उनि पनि पर्यटन सम्बन्धी निर्णायक प्रकृयामा सामेल हुँदैनन्। ‘म संयोजक तोकिएको मात्रै हो,’ उनले भने ‘मेरो नेतृत्वको रहेको उपसमितिको क्षेत्राधिकार कुनै पनि छैन।’ उनी संयोजक रहेको पर्यटन उपमिति भन्दा उपल्लो मूल समिति छ। पर्यटन मूल समितिको संयोजकमा उपमहानगरका मेयर नरुलाल चौधरी आmै छन्। ‘मूल समितिको संयोजक मेयर आफै हुनुहुन्छ,’ पाण्डे भन्छन् ‘सबै निर्णय गर्ने त्यहि मूल समितिले हो,उपसमिति त नाम मात्रैको हो।’

स्थानीय सरकार सञ्चालन ऐन अनुसार स्थानीय तहका विभिन्न शाखा अन्तर्गत समितिहरु बनेका हुन्छन्। यी समिति मातहतमा घोराही उपमहानगरमा केहि उपसमिति समेत बनाइएका छन्। तर यस्ता समिति तथा उपसमितिहरु भन्दा निर्णय प्रकृयामा उपमहानगरकै नेतृत्वको बोलबाला चल्छ। यस्ता समिति तथा उपसमितिहरु केबल ‘भत्ता’ बुझ्नका लागि मात्रै बनाईएका जस्ता छन्। यस्ता समिति तथा उपसमितिहरुका बस्ने प्रत्यक बैठकमा भत्ता वितरण हुँदै आएको छ। ‘भन्ने बेला बिषयगत समितिहरु भन्ने तर निर्णय भने आफैले गर्ने अभ्यास घोराही उपमहानगर नेतृत्वले गरिरहेको छ,’ एक वडा अध्यक्षले भने ‘बिषयगत हेर्ने भन्दै बनाईएका समितिहरु त भत्ता वितरणका लागि मात्रै बनेका जस्ता भएका छन्।’

सुनकाण्डमा राजनीतिकर्मीलाई ‘सुनपानी’
पटकपटक गरी ब्रेक सुमा ३६० किलो ७७८ ग्राम तस्करीको सुन राखेर ल्याइएको निष्कर्ष निकालेको नेपाल प्रहरीको केन्द्रीय अनुसन्धान ब्युरो (सिआइबी) ले सरकारी वकिल कार्यालयमा बुझाएको अनुसन्धान प्रतिवेदनमा राजनीतिक दलका नेतालाई भने ‘सुनपानी’ छर्केको छ।

पछिल्लो पटक साउन ३ गते बरामद ६०.७१६ किलो सुन प्रकरणमा नेपालतर्फका मुख्य व्यवस्थापक दाओजिन वाङ र चिनियाँ मूलका बेल्जियन नागरिक दावा छिरिङलाई मुख्य प्रतिवादी बनाएको सिआइबीले उनीहरूसँग जोडिएका राजनीतिक व्यक्तिहरूलाई भने प्रतिवेदनमा केही उल्लेख नगरी ‘सुनपानी’ छर्केर चोख्याएको हो।

गत पुस १० गते फ्लाई दुबईको उडान नम्बर एफजेड–०५८७ बाट नेपाल आएका चिनियाँ यात्री ली हानसोङले ई–सिगरेट (भेप) भित्र राखेर ल्याएको करिब ९ किलो सुन र पटकपटक ब्रेक सुमा लुकाएर सुन ल्याउने समूहको नाइके एउटै भएको उल्लेख गर्दै प्रतिवेदनमा दाओजिन वाङलाई मुख्य व्यवस्थापक रूपमा प्रस्तुत गरिएको छ।

सिआइबीले होटल भियनाका सञ्चालक दावा छिरिङलाई सुन तस्करीको मूल बिचौलिया बनाएको छ। तर उनीहरूसँग जोडिएका माओवादी केन्द्रका उच्च नेताहरूबारे भने केही पनि नखुलेको प्रतिवेदनमा छ। तर दावा छिरिङसँग बिहे गरेकी माओवादी केन्द्रनिकट अमल रोकालाई भने प्रतिवादी बनाइएको छ। उनी फरार छिन्।

‘यो अनुसन्धान निरन्तर जारी रहने भएकाले निकट दिनमा राजनीतिक व्यक्तिहरूको संलग्नता देखिए अवश्य पनि छानबिन हुनेछ,’ सिआइबी प्रमुख एआइजी किरण बज्राचार्यले भनिन्। उनका अनुसार सिआइबीले पाएको म्यान्डेटका आधारमा मात्रै अनुसन्धान भएको हो। ‘हामीलाई जे म्यान्डेट थियो, त्यसमा पूरापुर अनुसन्धान भएको छ। यसका कनेक्सनहरू खुलाउने र सुन तस्करीको जालो पहिल्याउने काम भएको छ। मुद्दा अदालतमा टेकाउनुपर्ने बाध्यताका कारण अहिलेलाई प्रतिवेदन बुझाइएको हो तर संगठित र अन्तरदेशीय अपराधको अनुसन्धान जारी रहेकाले पछि पनि तथ्य खुल्न सक्ने धेरै बाटा र प्रमाण जुटेका छन्,’ उनले भनिन्।

सिआइबी उच्च स्रोतका अनुसार विमानस्थल भन्सार कार्यालयबाट हराएको नौ किलो सुन र विमानस्थल भन्सारबाट जाँचपास भई बाहिरिएको सुन एउटै तस्कर समूहको भएको पाइएको छ।

तस्करको त्यो समूहले सुन तस्करीमा माओवादी केन्द्रका नेता–कार्यकर्तालाई प्रयोग गरेको पनि पाइएको थियो। अघिल्लोपटक सुन तस्करीको प्रतिवेदन सरकारी वकिलको कार्यालयमा बुझाउँदा माओवादी केन्द्रका नेताहरूको संलग्नताबारे स्पष्ट खुलाएको थियो। तर यसपटक भने त्यसलाई पुरै लुकाइएको छ। सिआइबीले गरेको अनुसन्धानबाट यो समूहले ३६० किलो ७७८ ग्राम सुन ब्रेक सुमा लुकाएर ल्याएको निष्कर्ष निकालेको छ। साथै यो समूहले अरू विद्युतीय उपकरणमा पनि लुकाएर सुन तस्करी गरेको देखिएकाले पूरक अनुसन्धान गर्ने सिआइबीको भनाइ छ। ‘हामी पूरक अनुसन्धानमा जुटेका छौं। त्यही क्रममा राजनीतिक नेतृत्वको संलग्नता खुलेका कारबाही हुन्छ,’ सिआइबी प्रमुख बज्राचार्यले भनिन्।

सिआइबीले स्रोतका अनुसार दाओजिन वाङ र दावा छिरिङको सम्पर्क माओवादी केन्द्रका उपाध्यक्ष कृष्णबहादुर महरा, उपमहासचिव वर्षमान पुन र पूर्वउपराष्ट्रपति नन्दबहादुर पुनसँग देखिएको छ। छिरिङले ठमेलमा सञ्चालन गर्दै आएको होटल भियना र उनको कम्पनीमा माओवादी केन्द्रका उपमहासचिव वर्षमान पुनका भाइ प्रनिश पुन साझेदार देखिएका थिए। छिरिङले नेपालमा सुन उत्खनन गर्न खोलेको एक कम्पनीमा अमला रोका, मञ्जिल श्रेष्ठ, चिनियाँ नागरिक जिलियाङ, चेन काइमु, गुआङपेङग जोङ र प्रनिश पुन साझेदार छन्। प्रहरीले सोधपुछका लागि कृष्णबहादुर महरा, वर्षमान पुन, दीपेश पुन, प्रनिश पुन, अमला रोका, बिन्दु मगरलगायत २५ जनाको सूची बनाए पनि दीपेश पुनलाई मात्रै बोलाएर सोधपुछ गरेको थियो।

तिब्बती मूलका भारतीय नागरिक थुप्तेन छिरिङको पनि माओवादी केन्द्रका केही नेता–कार्यकर्तासँग सम्पर्क भए पनि उनीहरूलाई छाडिएको छ। राहुल महरालाई भने हिरासतमा राखेर अनुसन्धान गरिरहेको छ।

सुन तस्करी प्रकरणमा सिआइबीले विमानस्थल अध्यागमनका तत्कालीन प्रमुख सहसचिव झलकमान अधिकारी, व्यवसायी भीमकान्त भण्डारीसँग सोधपुछ गरेको विषयलाई अनुसन्धान प्रतिवेदनमा उल्लेख गरे पनि प्रतिवादी भने बनाइएको छैन। हामीले गरेको अनुसन्धानबाट राजनीतिक तहको संरक्षणमा सुन तस्करी भएको देखिँदैन,’ सिआइबीका डिआइजी यज्ञविनोद पोखरेलले भने। संगठित अपराधको जालो केलाउने क्रममा उनीहरूको संलग्नता देखिएमा पछि पक्राउ पर्ने पनि डिआइजी पोखरेलको भनाइ थियो।

हालसम्मको अनुसन्धानका क्रममा नेपाली तथा विदेशी नागरिक गरी जम्मा ३२ पक्राउ परेका र रेडिट्रेड प्रालिबाट आयात गरिएका ब्रेकप्याडहरूमा लुकाईछिपाई अवैध पैठारी गरेको जम्मा बरामद ६०.७१६ किलो र सुन निकाली पुन प्याकिङ गरिएको अवस्थामा बरामद भई आएका ब्रेकप्याडहरूको तौलबाट यकिन गरिएको ३०२.०६२ किलो गरी जम्मा ३६२.७७८ किलोग्राम सुनको हुन आउने मूल्य ३ अर्ब ५० करोड २ लाख १६ हजार ५५२ रूपैैयाँ बराबरको सुन अवैध पैठारी भएको पुष्टि हुन आएको’ सिआइबीले पत्रकार सम्मेलनमार्फत जानकारी गराएको विज्ञप्तिमा उल्लेख गरेको छ।

बिस्कुटको आकार दिने थुप्तेन

तिब्बती मूलका भारती नागरिक दुवै समूहले थुप्तेन छिरिङले ली र लिनमार्फत आएको सामान रिसिभ गर्ने, त्यसमा लुकाएर ल्याएको सुन पगालेर बिस्कुटको आकार दिने र वितरण गर्ने काम गर्थे। यसका लागि टोखाको समूहले तीनवटा गाडी भाडामा लिएर प्रयोग गर्ने गरेको थिए। लाजिम्पाटको समूहले भने भाडाको ट्याक्सी र स्कुटर प्रयोग गर्ने गरेको थियो। यो सबै कामको अनुगमन तथा रेखदेखको जिम्मेवारी भने दावा जिङ र तोङ चिन हुवासमेत गरी पाँचजनाको समूहले गर्ने गरेको थियो। तस्करी गरेर ल्याइएको सुन कसलाई बेच्ने भन्ने हङकङबाटै टुंगो लगाएर पठाइने सिआइबीको दाबी छ।

अनुसन्धान अधिकृतहरूका अनुसार उनीहरूले सुन किन्नेलाई कोडका रूपमा नेपाली वा भारतीय नोटको नम्बर वा कोड दिने गरिएको दाबी गरिएको छ। त्यही कोडका आधारमा किशोर बस्नेत र समीर खरेलले भारतीय व्यक्तिलाई दिने गरेका थिए। सुनको भुक्तानी भने डिजिटल वालेट र क्रिप्टो करेन्सीको माध्यमबाट हङकङमा पुग्ने गरेको थियो। सुमनले बाराका सुनचाँदी व्यवसायी शिवकुमार सर्राफसम्म पुर्‍याएका थिए। सुन किन्ने भारतीय व्यवसायी पनि छन् तर फरार रहेकाले प्रहरीले नाम खुलाएको छैन। सुनको पैसा लिने जिम्मा भने दावा छिरिङले लिने गरेको देखिएको छ।

सात कम्पनी, १० थान सुन पगाल्ने मेसिन

सिआइबीले अनुसन्धानका क्रममा सुन तस्करीका लागि सातवटा कम्पनी खडा गरिएको जनाएको छ। ती कम्पनीमा लेखनाथ कार्की डोली सञ्चालक रहेको चुंगक इलेक्ट्रिक सप्लायर्स काठमाडौं, रामकुमार भुजेल सञ्चालक रहेको भुजेल इलेक्ट्रिक सप्लायर्स प्रालि, कुमारबहादुर भुजेल सञ्चालक रहेको हवडा इलेक्ट्रिक सप्लायर्स प्रालि छन्।

यसैगरी रामबहादुर भुजेल सञ्चालक रहेको पवाटी इलेक्ट्रिक सप्लायर्स प्रालि, बिकुन्द्र भुजेल सञ्चालक रहेको दोलखा इलेक्ट्रिक सप्लायर्स प्रालि, दिलीप भुजेल सञ्चालक रहेको रेडी ट्रेड प्रालि र सरिता तामाङ सञ्चालक रहेको सरिता सप्लायर्स छन्। यी कम्पनीहरूमार्फत सुन तस्करी भएको सिआइबीको प्रतिवेदनमा जनाइएको छ।

यसैगरी सुन तस्करहरूले हङकङबाट त्रिभुवन विमानस्थल हुँदै नेपाल भिœयााएको सुन काठमाडौंका दुई स्थानमा गोप्य रूपमा गाल्दै आइएको थियो। यसका लागि १० थान सुन पगाल्ने मेसिन प्रयोग भएको सिआइबीको भनाइ छ। सिआइबीको अनुसन्धान प्रतिवेदनअनुसार तस्करहरूले टोखा नगरपालिका–२ र काठमाडौं महानगरपालिका–२ लाजिम्पाटमा तस्करीको सुन गाल्दै आएको फेला पारेको छ। ती स्थानबाट अम्खोरा, कचौराजस्ता भाँडा बनाई त्यसमा लुकाएर सुन भारत तस्करी गर्ने गरेको अनुसन्धानबाट खुलेको छ। भारतमा सुन तस्करी गर्न भारतीय महिलाहरूलाई प्रयोग गरिएको पनि खुलेको छ।

मुम्बई सुन पुर्‍याउने भारतीय नागरिक राकेश सिंह

बाराका सुनचाँदी व्यापारी शिव सर्राफ पक्राउ परेपछि उनले सुन मुम्बई जाने खुलाएका थिए। तस्करीको सुन दावा छिङिका मुख्य सहयोगी किशोर बस्नेत र सुमन खरेलले सीमासम्म पुर्‍याउने गरेको र त्यहाँबाट राकेश सिंह नाम गरेका व्यक्तिले मुम्बईमा पुर्‍याउने गरेको बताएका छन्।

सिआइबीले सिंहको पहिचान गरिसकेको भए पनि भारतमा रहेका कारण उनलाई पक्राउ गर्न सकेको छैन। सिआइबीका डिएसपी धर्म भण्डारीले भारतीय प्रहरीको सहयोगमा भारतबाट बस्नेत र खरेललाई पक्राउ गरी नेपाल ल्याएपछि सर्राफ समातिएका थिए। सर्राफले नै सिंहको नाम खुलाएका थिए।

यी हुन् पक्राउ परेका व्यक्तिहरू

हालसम्म रामकुमार भुजेल, दिलीप भुजेल, हर्कराज राई, थुप्तेन छिरिङ, राजेन्द्र राई, अशोक लामा, जिक्वाङ लिन, राजन श्रेष्ठ, पुष्करराज भट्ट, कृष्ण श्रेष्ठ, यादव पराजुली, सुदर्शन गौतम, सन्तोष चन्द, कुमार ढकाल, सरोज श्रेष्ठ, सुरेन्द्र तामाङ, दावा छिरिङ, टियान मी, वेन तोङ, डिङ सेग्फा, ली–नेङकाइ, याओ पुचेङ, ली वेन सुङ, गणेश पौडेल, किशोर बस्नेत र सुमन खरेल, शिव सर्राफ तथा भन्सार अधिकृत पुष्पा जोशी, नायब सुब्बाहरू वीरेन्द्र नेपाली र कमल परियार पक्राउ परेका छन्। यीबाहेक तस्करी प्रकरणमा नाम मुछिएका दीपेश पुनलाई पनि बयान लिइएको थियो। उनी पूर्वउपराष्ट्रपति नन्दबहादुर पुनका छोरा हुन्। ९ किलो सुनमा जोडिएका र हाल सिआइबीको थुनामा रहेका पूर्वसभामुख कृष्णबहादुर महराका छोरा राहुल महरालाई पनि बयान लिइसकेको छ।

उद्गमस्थल हङकङ

अनुसन्धानका क्रममा सिआइबीका एसएसपी दिनेश आचार्य हङकङ पुगेका थिए। त्यसक्रममा त्यहाँ चिनियाँ अधिकारीहरूसँगको सहकार्यमा उनले तस्करी भएको सुनको उद्गमस्थल हङकङ नै भएको पुष्टि गराएका थिए। उनले त्यहाँबाट पहिचान गरेका मुख्य व्यक्तिहरू चिनियाँ नागरिक ली र लिन हुन्। ली र लिनले नेतृत्व गरेको पाँचजनाको समूहले नै नेपालमा सुन तस्करी गराएको थियो। उनीहरूले विद्युतीय उपकरणमा लुकाएर सुन नेपालमा पठाउने गरेको र पछिल्लो समय ब्रेक सुमा पठाउने गरेको खुलेको छ। क्यारी अन ग्लोबल लजिस्टिक कम्पनीमार्फत एयर कार्गो गरेर पठाइएको सामानमार्फत नेपालमा सुन आएको अनुसन्धानमा संलग्न एसपी सञ्जयसिंह थापाले बताएका थिए।

तिब्बती मूलका भारतीय नागरिक थुप्तेन छिरिङको पनि माओवादी केन्द्रका केही नेता–कार्यकर्तासँग सम्पर्क भए पनि उनीहरूलाई छाडिएको छ। राहुल महरालाई भने हिरासतमा राखेर अनुसन्धान गरिरहेको छ।

उनका अनुसार आइपुग्ने सुन रिसिभ गर्ने, गालेर गोदामसम्म पुर्‍याउने कामको नेतृत्व तिब्बती मूलका भारतीय नागरिक थुप्तेन छिरिङले गरेका थिए। पत्रकार सम्मेलनमार्फत दिइएको जानकारीअनुसार सुन लुकाएर ल्याउने सामानहरू आयात गर्न थुप्तेनले हर्कराज राईमार्फत नेपाली नागरिकको नाममा सातवटा कम्पनीमार्फत भएको थियो।

६० किलो सुन आयात गर्ने ब्रेक सु ल्याउने रेडी ट्रेड दिलीप भुलेजका नाममा खोलिएको थियो। कुमार भुजेलका नाममा हवाडा इलेक्ट्रोनिक सप्लायर्स, रामकुमार भुजेलका नाममा भुजेल इन्टरप्राइजेज र पवटी इलेक्ट्रोनिक्स, सन्तोष तामाङका नाममा सरिता सप्लायर्स, लेकनाथ कार्कीका नाममा छुन्डुक इलेक्ट्रोनिक्स, बिकुन्द्र भुजेलका नाममा दोलखा इलेक्ट्रोनिक्स खोलिएको थियो। ती सबै कम्पनी सुन ल्याउन खोलिएको सिआइबीले जनाएको छ।

उनका अनुसार हङकङबाट सुन पठाएको खबर ली र लिनले थुप्पेनलाई दिने गरेको हर्कराज राईले भन्सार जाँचपास गर्ने गरेको पाटपुर्जामा लुकाएर ल्याएको सुन गाल्ने र बिस्कुटको आकार दिने काम पनि उनैले गर्ने गरेको सिआइबीले जनाएको छ। यसका लागि टोखा र लाजिम्पाटमा दुईवटा गोदाम थिए। टोखा गोदामको समूहको नेतृत्व एलेक्स पनि भनिने याओ पुचिङ र लाजिम्पाटको समूहको नेतृत्व सोङ चिङचुङआङले गरेको सिआइबीका एसपी थापाले जानकारी दिए।

सबै मन्त्रालयका प्रशासन प्रमुखलाई सामान्य प्रशासनले बोलायो 
काठमाडौँ — संघीय मामिला तथा सामान्य प्रशासन मन्त्रालयले सबै मन्त्रालयका प्रशासन प्रमुखलाई मन्त्रालय बोलाएको छ । प्रशासन क्षेत्र सुधारका सन्दर्भमा छलफल गर्न सबै मन्त्रालयका महाशाखा प्रमखलाई सामान्य प्रशासनले बोलाएको हो ।
अहिले मन्त्रालयको हलमा सामान्य प्रशासन मन्त्री अनिता देवीसमेतको उपस्थितिमा छलफल चलिरहेको छ । छलफलमा सबै मन्त्रालय, राष्ट्रिय सतर्कता केन्द्रलगायतका प्रशासन महाशाखाका प्रमुखहरूको उपस्थिति रहेको छ ।

चिनियाँ राष्ट्रपति सीसँग प्रधानमन्त्री दाहालको भेटवार्ता हाङझाउमै
काठमाडौँ — प्रधानमन्त्री पुष्पकमल दाहालले प्रतिनिधिसभालाई संयुक्त राष्ट्र संघको महासभा र चीन भ्रमणबारे जानकारी गराएका छन् । शुक्रबार प्रधानमन्त्री दाहालले प्रतिनिधिसभामा आफ्नो राष्ट्र संघको ७८औं महासभा र चीन भ्रमणबारे जानकारी गराएका हुन् । 
प्रधानमन्त्री दाहाल शनिबार राष्ट्रसंघको महासभामा भाग लिन नेपाली प्रतिनिधिमण्डलको नेतृत्व गर्दै न्युयोर्क जाँदैछन् । प्रधानमन्त्री दाहाल १९‍औं एसियाली खेलकुदको उद्घाटनमा सहभागी हुन न्युयोर्कबाटै चीनसमेत जाँदैछन् । त्यही क्रममा उनले राष्ट्रपति सी चिनफिङ र प्रधानमन्त्री ली छियाङसँग भेटवार्ता गर्नेछन् ।

प्रधानमन्त्री दाहालले चिनियाँ राष्ट्रपति सी चिनफिङसँग हाङझाउमै भेटवार्ता हुने पनि सदनलाई जानकारी दिए । नेपालले यूएनको महासभामा एक दर्जन मुख्य कार्यक्रममा सहभागिता जनाउने गरी गृहकार्य भएको छ । सेप्टेम्बर २१ मा महासभालाई सम्बोधन गरेर प्रधानमन्त्री दाहाल चीन भ्रमणमा निस्कने कार्यक्रम छ ।

प्रधानमन्त्री दाहालले सीसँगको भेटवार्ताबारे जानकारी दिँदै भने, 'हाङझाउमै महामहिम चिनियाँ राष्ट्रपति सी चिनफिङसँग भेटवार्ता हुने कार्यक्रम रहेको छ ।' प्रधानमन्त्रीको हैसियतमा दाहाल तेस्रो पटक चीन भ्रमणमा जान लागेका हुन् । त्यस्तै बेइजिङमा सेप्टेम्बर २५ मा चिनियाँ समकक्षी ली छ्यािङसँग औपचारिक भेट र द्विपक्षीय भेटवार्ता हुने पनि प्रधानमन्त्री दाहालले संसद्लाई जानकारी गराए ।

अमेरिकाबाट सिधै चीन भ्रमणमा जाँदा राम्रो कूटनीतिक सन्देश नजाने भनेर आलोचना भइरहँदा प्रधानमन्त्री दाहालले भने राष्ट्रसंघीय महासभा र चीनको भ्रमणतालिकाबीचमा छोटो समय भएकाले न्युयोर्कबाटै बेइजिङ जान लागेको बताए । नेपाल र चीनबीच सदियौँदेखि घनिष्ठ सम्बन्ध रहँदै आएको उल्लेख गर्दै प्रधानमन्त्री दाहालले यस पटकको भ्रमणमा कोभिडका कारण सञ्चालन हुन नसकेका विभिन्न नाकाहरू खोल्ने विषयमा पनि छलफल पनि हुने बताए ।

संयुक्त राष्ट्र संघको ७८औं महासभामा यस पटक सानो र छरितो टोली जान लागेको पनि प्रधानमन्त्री दाहालले बताए । अति कम विकसित(एलडीसी) देशहरूको अध्यक्षका हैसियतले नेपालले साझा चासोका विषयमा विभिन्न मञ्चमा आफ्ना धारणा राख्ने पनि प्रधानमन्त्री दाहालले बताए ।

दाहाल–ओली सहकार्यको ढोका खोल्ने प्रयास
काठमाडौँ — प्रधानमन्त्री पुष्पकमल दाहालले सत्य निरुपण तथा मेलमिलाप आयोग र बेपत्ता छानबिन आयोगसम्बन्धी विधेयक पारित गर्न सहयोग खोजेपछि एमाले अध्यक्ष केपी शर्मा ओलीले ‘सहयोग गर्नुपर्ने’ कारण मागेका छन् । शान्तिप्रक्रियाका बाँकी काम पूरा गर्न एमाले तयार रहेको तर सरकार निरन्तर एमालेलाई कमजोर बनाउने षड्यन्त्रमा लागिरहेको ओलीको आरोप छ । उनले सहयोग एकपक्षीय नहुने पनि दाहाललाई स्पष्ट पारेका छन् ।

ओलीसँग गत साता भएको भेटमा दाहालले टीआरसी विधेयकमा समझदारी जुटाउने प्रयास गरेका थिए । तर, ओलीले निःसर्त सहयोग गर्न नसकिने भन्दै त्यसका लागि सरकारका तर्फबाट प्रस्ताव ल्याउन आग्रह गरेका थिए । दुई नेताबीच सवालजवाफ भए पनि टीआरसी विधेयक अघि बढाउने विषयमा सहमति भएन । दाहालले शान्ति प्रक्रिया निष्कर्षमा पुर्‍याए सहकार्यको ढोका खुल्ने बताएको स्रोतको भनाइ छ । ‘प्रधानमन्त्री आफ्नै पालामा टीआरसी विधेयक टुंगियोस् भन्ने पक्षमा हुनुहुन्छ, त्यसैले एमालेको सहयोग लिन खोज्नुभएको छ, यसमा सहमति भए आगामी दिनमा सहकार्य गर्न सकिने संकेत ओलीलाई दिनुभएको छ,’ बालुवाटार स्रोतले भन्यो ।
एमाले टीआरसीको तरबार दाहालको टाउकोमाथि झुन्डिइरहोस् भन्ने चाहन्छ । टीआरसी विधेयकलाई एमालेले दाहाल सरकारसँग ‘बार्गेनिङ’ औजार बनाउन खोजेको छ ।

कांग्रेसको शेखर कोइराला पक्षले सरकारको चर्को आलोचना गरिरहेका बेला उक्त विधेयक अघि बढाउन भेटवार्ता सुरु भएको हो । आफ्नै कार्यकालमा विधेयक टुंगोमा पुर्‍याउन दाहालले ओलीको सहयोग मागेका हुन् । तर ओलीले एमालेमाथि प्रहार गरेर समर्थन गर्न नसकिने जवाफ दाहाललाई दिएका छन् ।

अध्यक्ष ओलीले आफू प्रधानमन्त्री भएका बेला शान्तिप्रक्रिया टुंगोमा पुर्‍याउन तयार रहँदा द्वन्द्वरत दुवै नेता (दाहाल र शेरबहादुर देउवा) ले बेवास्ता गर्नुको कारण खोजेका छन् । एमाले उपमहासचिव विष्णु रिमालले एमाले जहिले पनि टीआरसी विधेयक टुंगोमा पुर्‍याउन तयार रहेको तर दाहाल–देउवाले नै ढिला गरेको बताए । ‘अध्यक्ष केपी शर्मा ओली प्रधानमन्त्री भएको बेला जतिसक्दो छिटो सकौं भन्नुभएको थियो, द्वन्द्वरत दुवै पक्ष देउवा र दाहालले चासो दिनुभएन,’ उनले भने, ‘हाल अमेरिका जानुअघि टीआरसीमा सहमति गरौं भनेर मौसमी कुरा गरेर हुन्छ र ? उहाँ (दाहाल) भारत जानुअघि नागरिक विधेयक पनि हताहतार पारित गरेको होइन र ?’
उनले टीआरसीसम्बन्धी कानुनलाई विस्तृत शान्तिसम्झौता, अन्तर्राष्ट्रिय रूपमा मान्य हुनेगरी टुंगोमा पुर्‍याउन एमाले तयार रहेको बताए । ‘एमाले नेपाली नेताहरूलाई अन्तर्राष्ट्रिय अदालतमा लगेर झुन्ड्याउनुपर्छ भन्ने पक्षमा छैन, नेपाली कानुनअनुसारै सत्य निरुपण हुनुपर्छ,’ उनले भने, ‘युद्धमा द्वन्द्वरत पक्ष आफैं सरकारमा छन् । एमालेका कारण टीआरसी रोकियो भनेर हुन्छ ?’

मंसिरको आमनिर्वाचनपछि दाहालले प्रधानमन्त्री पदलाई केन्द्रमा राखेर एमाले र कांग्रेससँग पालैपालो गठबन्धन गरेका छन् । देउवाले प्रधानमन्त्री बनाउन तयार नभएपछि एमालेको समर्थनमा प्रधानमन्त्री बने । राष्ट्रपति निर्वाचनअघि दुई महिनामै फेरि कांग्रेसतिर पुगे । यसरी आफूलाई केन्द्रमा राखेर दाहाल ‘लेफ्ट–राइट’ गर्नसक्ने नेता हुन् । माओवादीका एक पदाधिकारीका अनुसार कांग्रेसमा शेखर कोइराला पक्षले सरकारको आलोचना गर्न थालेपछि दाहालले रणनीतिक रूपमा ओलीसँग सम्बन्ध बढाइरहेका छन् । उनले एमालेलाई निशाना बनाएर सरकारका कामकारवाही अघि बढाउने पक्षमा नरहेको ओलीसँग बताएका छन् । उनका अनुसार माओवादी उपमहासचिवद्वय जनार्दन शर्मा, वर्षमान पुन तथा एमाले उपाध्यक्ष विष्णु पौडेल, उपमहासचिव पृथ्वीसुब्बा गुरुङलगायत नेताहरू वामपन्थी एकता हुनुपर्ने भन्दै अनौपचारिक संवादमा छन् ।

माओवादी सचिव गणेश शाहले दाहाल र ओलीबीच सहकार्यको साझा आधार तयार भइनसकेको बताए । अध्यक्ष दाहाल राजनीतिकको ‘कुशल’ खेलाडी भएकाले देउवा र ओलीसँग खेल खेलिरहेको बताए । ‘प्रचण्डजी र ओलीजीबीच सहकार्यका लागि साझा भूमि तयार भइसकेको छैन,’ उनले भने, ‘दुई नेताबीच टीआरसी विधेयकमा सहमति भयो भने आगामी दिनमा सहकार्यको ढोका खुल्न सक्छ ।’

गठबन्धन (दाहाल, देउवा, माधवकुमार नेपाल, उपेन्द्र यादव) मा कुनै समस्या नभएकाले दाहाल ढुक्क छन् तर अबको करिब डेढ वर्षपछि पूर्वसहमतिअनुसार देउवालाई सहजै सत्ता हस्तान्तरण हुन्छ कि हुँदैन भन्नेमा आशंका रहेको कांग्रेस नेताहरूको बुझाइ छ । गत साता समाजवादी मोर्चाको सन्देश–सभा पोखरामा दाहालले आफू पाँच वर्ष प्रधानमन्त्री हुने सम्भावना भएको बताएर देउवालाई झस्काएका छन् । एमालेले पनि ओली सरकारका बेला भएका निर्णय देखाएर नतर्साउन दाहाललाई चेतावनी दिँदै आएको छ । उपमहासचिव विष्णु रिमालले दाहालको ‘दायाँ–बायाँ’ ले एमालेलाई केही असर नगर्ने बताए । ‘प्रचण्डजी लेफ्ट–राइट कवाज खेल्न सक्ने नेता हो, त्यसले एमालेलाई असर गर्दैन,’ उनले भने, ‘यति, ओम्नी, वाइडबडीका फाइल खोले हुन्छ । प्रधानमन्त्रीले फाइल खोल्छु भनेर त्रास नदेखाए हुन्छ ।’

राजनीतिशास्त्रका प्राध्यापक कृष्ण पाखरेलले २०७४ मा राजनीतिक सिद्धान्तका आधारमा ओली र दाहाल एक नभएको उल्लेख गर्दै सत्तास्वार्थका लागि मिल्ने गरेको बताए । हाल दुवै नेता एकले अर्कोलाई सार्वजनिक रूपमा खुइल्याउन लागेको देखिन्छ तर मिल्न सक्ने ठाउँ राखेर भित्रभित्रै संवादमा पनि छन् । ‘सत्ता र शक्ति बाँडफाँट गर्न २०७४ पछि मिलेका थिए । सत्ता स्वार्थ नमिलेपछि अलग भए,’ उनले थपे, ‘पार्टी एकताका लागि लामो राजनीतिक, सैद्धान्तिक, वैचारिक छलफल बहस गरेर मिलेको भए यति छिट्टै फुट्ने थिएनन् ।’

रुसले स्याटेलाइट विकासमा उत्तर कोरियालाई सघाउने
मस्को — रुसले स्याटेलाइट विकासमा उत्तर कोरियालाई सहयोग गर्ने भएको छ । शिखर वार्ताका लागि रुसको भोस्तोच्नी पुगेका उत्तर कोरियाली नेता किम जोङ उन र रुसी राष्ट्रपति भ्लादिमिर पुटिनबीचको भेटवार्तापछि रुसले सहयोगको प्रतिबद्धता जनाएको हो ।
उत्तर कोरियाले पछिल्लो समय स्याटेलाइट प्रविधिमा काम गरिरहेको छ । उसले यस वर्ष गरेको दुईटा जासुसी स्याटेलाइट परीक्षणको क्रममा दुर्घटनामा परेको थियो । अमेरिकाले दाबी गरेअनुसार रुसले युक्रेनसँगको युद्धका लागि उत्तर कोरियासँग हतियार किन्न लागेको विषयलाई भने दुवै पक्षले अस्वीकार गरेका छन् ।
पुटिनले दुवै देशबीच सैन्य सहकार्यको सम्भावना रहेको बताएका छन् । किमले पनि पुटिनको निर्णयलाई सधैं समर्थन गर्ने र साम्राज्यवादविरुद्ध दुवै देश मिलेर लड्ने प्रतिक्रिया दिएका छन् । यद्यपि, आणविक युद्धका बारेमा भने दुवै नेताहरूले छलफल नगरेको क्रेमलिनले जनाएको छ । आधुनिक अन्तरिक्ष प्रविधिका अलावा किमले खाद्य सहायताको पनि अनुरोध गरेको बताइएको छ ।

रुस र उत्तर कोरिया दुवै देशसँग अहिले अमेरिका तथा पश्चिमा देशको सम्बन्ध राम्रो छैन । साझा दुस्मनका कारण पनि यी दुवै देश एक अर्कासँग अझ नजिकिएका छन् । कोरियाली नेता किम जोङ किमले पुटिनलाई भ्रमणको निम्तो दिएका छन् ।

खडेरीको मार : स्पेनले थप गहुँ, मकै र जौ आयात गर्ने
काठमाडौँ — स्पेनले खडेरीका कारण उत्पादनमा कमी आएको भन्दै त्यसको पूर्तिका लागि थप गहुँ, मकै र जौ आयात गर्ने बताएको छ ।  खडेरीका कारण यस वर्ष अन्नबाली, गेडागुडीलगायतका बाली उत्पादनमा स्पेनमा उल्लेख्य कमी आएको छ ।
स्पेनका कृषि, मत्स्य पालन खाद्यमन्त्री लुइस प्लानसले सामान्य उपभोग पूरा गर्न विदेशबाट २० देखि २१ लाख टन खाद्यान्न किन्नुपर्ने बताएका छन् ।
स्पेनमा खाद्यान्न उत्पादन यस वर्ष करिब ११ मिलियन टन हुने अपेक्षा गरिएको छ । जुन २०२२ को तुलनामा ४० प्रतिशत कम हो । मुख्यतया सिंचाईको लागि पानीको अभावका कारण स्पेनमा जौ उत्पादनमा वर्षैपिच्छे ३९ प्रतिशत, गहुँमा ३६ प्रतिशत र मकै उत्पादन २० प्रतिशतले घट्दै गएको तथ्यांकले देखाएको छ । जौको उत्पादन गत वर्षको तुलनामा ५५ प्रतिशतले कम छ भने मूल्य गत वर्षको तुलनामा ५० प्रतिशतले बढेको छ ।

स्पेन सरकारले २०२३ कृषि बीमाको इतिहासमा सबैभन्दा बढी नोक्शान भएको वर्षको रुपमा अनुमान गरेको छ । कुल क्षतिपूर्ति १ अर्ब युरोभन बढी हुनेछ, जसमध्ये करिव ४६ करोड युरो खडेरीले क्षति पुगेको बालिमा विनियोजन गरिने बताइएको छ ।

लिबिया बाढी : झन्डै २० हजारको मृत्यु भएको आशंका
काठमाडौँ — लिबियाको पूर्वी क्षेत्रमा आँधीपछि आएको बाढीबाट झन्डै २० हजार जनाको मृत्यु भएको अनुमान गरिएको छ ।  ‘ड्यानियल’ नामको आँधीपछि आएको बाढीमा परी हजारौं व्यक्ति बेपत्ता छन् ।

बाढीले समुद्री तटको डेर्ना सहर सबैभन्दा धेरै प्रभावित भएको छ । बाढीले तहसनहस भएको डेर्नाका मेयर अक्रम अब्दुल अजिजले कम्तीमा २० हजार जनाको मृत्यु भएको अनुमान गरिएको बताएका छन् । बाढीका कारण पूर्ण ध्वस्त भएका जिल्लाका विवरणमा आधार भएर क्षतिको अनुमान गरिएको उनको भनाइ छ ।
मृत्यु भएका व्यक्तिका शव समुद्रमा बगेका भवनहरूले थिचिएको पनि मेयरलाई उद्धृत गर्दै बीबीसीले जनाएको छ । राहत र उद्धारमा खटिएको टर्किस रेडक्रसका अनुसार भूकम्पकै जस्तै क्षति भएको छ । डेर्नामा अहिले राहत र उद्धारमा विभिन्न देशबाट टोली पुगेका छन् । राहतकर्मीहरूका अनुसार बाढी प्रभावित क्षेत्रमा संक्रमण फैलन सक्ने जोखिम भने बढेको छ । बाढीप्रभावित क्षेत्रमा पिउने पानी र शव राख्ने झोला(बडी ब्याग) को अभाव रहेको छ ।

आँधीले डेर्ना नदीमा बनाइएको दुई वटा बाँध र चार वटा पुल भत्काएपछि लाखौं क्युबिक मिटर पानी डेर्ना सहरमा पसेको हो । लिबियाको सुरक्षा बलका अनुसार टर्की, अल्जेरिया र ट्युनिसियाबाट राहत सामग्री प्राप्त भएको छ । युरोपेली संघले जर्मनी, रोमानिया र फिनल्यान्डबाट लिबियामा सहयोग पठाएको जनाएको छ भने अन्य देशरुलाई पनि सहयोग पठाउन आग्रह गरेको छ ।

तीन दशकसम्म शासन गरेका मुअम्मर गद्दाफीको सन् २०११ मा हत्या गरिएपछि सन् २०१४ देखि लिबिया दुई प्रशासनिक क्षेत्रमा विभाजित भएको थियो । पश्चिम लिबियाको अन्तर्राष्ट्रिय मान्यता प्राप्त सरकारका प्रधानमन्त्री अब्दुल हामिदले राजधानी त्रिपोलीबाट १४ टन खाद्यान्न तथा मेडिकल सामग्री बेंघाजीतर्फ बताएका छन् ।

‘पेट्रो–ऊर्जा अन्त्य नजिक’
संसारभर पेट्रोलियम तेल, ग्यास तथा कोइलाको माग यही दशकबाट क्रमशः घट्दै जाने विश्वभर ऊर्जा अध्ययन गर्ने संस्था द इन्टरनेसनल इनर्जी एजेन्सी (आइए)ले जनाएको छ ।  

आइइएका अनुसार २०३० भन्दाअघि नै पेट्रोलियमको उच्च खपत हुने र त्यसपछि क्रमशः घट्दै जाने देखिएको हो । खासगरी जलवायु परिवर्तनमाथि लिइने कडा नीतिका कारण यसको खपत घट्दै जाने आँकलन आइइएले गरेको हो ।  

त्यसो त जलवायु नीति लागु गरिए पनि औद्योगिक युगभन्दा पहिलेको अवस्थामा पृथ्वीको तापक्रम पु¥याउने लक्ष्यमा भने खासै उपलब्धि हात नपर्नेसमेत सो संस्थाले जनाएको छ । यदि पृथ्वीको तापक्रम १.५ डिग्रीले नघटाइए जलवायु संकट तथा दुर्घटना निम्तिने वैज्ञानिकहरूले चेतावनी दिएका छन् तर तापक्रम घट्ने संकेत भने कतैबाट पनि नदेखिएको आइइएले जनाएको छ ।  

आइइएको ‘प्रभावशाली ऊर्जा दृष्टिकोण’ शीर्षकको रिपोर्ट आउँदो महिना जारी हुँदै छ । यसले संसारभरको तेल, ग्यास तथा कोइलाको अवस्थिति अध्ययन गरेर रिपोर्ट प्रकाशन गर्ने गर्छ । कच्चा तेल उत्पादन तथा उपभोगमा आउने न्यूनताले ऐतिहासिक मोड ल्याउनेसमेत संस्थाले जनाएको छ ।  

‘जैविक तेल उपभोग घट्दै जाने कुरा स्वागतयोग्य कुरा हो,’ आइइएका कार्यकारी निर्देशक फतिय बाइरोल भन्छन्, ‘त्यो घटेर संसारलाई फाइदै हुन्छ किनभने हामी स्वच्छ ऊर्जातर्फ लम्किने छौं । हामीले अहिलेसम्म पेट्रोलियम उपभोगले जुन ध्वंश संसारमा निम्त्याइरहेका थियौं, त्यसबाट उब्जने खतराको छेउमा पुगिसकेका छौं र स्वच्छ ऊर्जाको उपभोग बढाउनु नै यसलाई रोक्नु एक मात्र कदम हो ।’ स्वच्छ ऊर्जाप्रतिको संसारको चासो निकै सुखद रहेको उनको धारणा छ । खासगरी सौर्य–ऊर्जा र विद्युतीय सवारीको लोभलाग्दो प्रयोग स्वागतयोग्य रहेको उनी बताउँछन् ।

नेत्री सुचीलाई उपचार र खानाबाट वञ्चित गरिएको आरोप
म्यान्मारको सैनिक सरकारले कारागारमा रहेकी प्रजातन्त्रवादी नेत्री आङ सान सुचीको जीवनलाई उपचार र खानाबाट वञ्चित गरेर खतरामा पारेको आरोप उनको पार्टी नेशनल लिग फर डेमोक्रेसी (एलडिसी) ले लगाएको छ।  

‘हामी विशेष चिन्तित छौं किनकी उहाँले पर्याप्त चिकित्सा सेवा प्राप्त गर्नुभएको छैन। सैनिक  सरकारले उहाँको जीवनलाई जोखिममा पार्ने उद्देश्यले स्वस्थ खाना वा आवास पर्याप्त रूपमा उपलब्ध छैनन्। यदि उहाँलाई तलमाथि भएका त्यसको जिम्मेवार सैनिक सरकार हुनेछ,’ एलडिसीले एक विज्ञप्ति निकालेर भनेको छ।  

हालैका दिनहरूमा स्थानीय सञ्चारमाध्यमले ७८ वर्षीय नोबेल पुरस्कार विजेता नेत्री दाँतको सङ्क्रमणको कारण बेहोस हुने, बान्ता गर्नेलगायत समस्याबाट पीडित भएको र खाना खान असमर्थ रहेको जनाएका छन्।

सन् २०२१ को फेब्रुवरीमा सैन्य विद्रोहपछि सत्ताच्युत गरिएकी नेत्री सुचीलाई सोही समयदेखि हिरासतमा राखिएको छ। सैनिक शासनको विरोधसँगै म्यान्मा गृहयुद्धमा प्रवेश गरेपछि हजारौँले ज्यान गुमाएका छन्। म्यान्मामा हिंसाका घटना निरन्तर बढिरहेका छन्। गत जुलाईमा उनलाई राजधानी नेपीट जेलबाट नजरबन्दमा सारिएको थियो। तर, उनलाई कहाँ राखिएको छ भन्ने स्पष्ट छैन।  

यसअघि उनका कान्छा छोराले पनि सैनिक हिरासतमा रहनुभएकी आफ्नी आमालाई स्वास्थ्य सेवाबाट बञ्चित गरिएको आरोप लगाएका थिए। दाँत र गिजाको गम्भीर समस्याका कारण आफ्नी आमा केही दिनदेखि अस्वस्थ भइ खाननसक्ने अवस्थामा पुगेका उनका छोरा किम एरिसले बताए। नेत्री सुची न्यून रक्तचापबाट पनि पीडित छिन्। उनले आफ्नी बिरामी आमालाई स्वास्थ्य सेवा उपलव्ध गराउन सैन्य सरकारसमक्ष कारागारका अधिकारीहरूले गरेको अनुरोधलाई सैनिक नेतृत्वले अस्वीकार गरेको बताउनुभएको थियो।  

म्यान्माका सबै राजनीतिक दलहरूको गठबन्धन निर्वासित राष्ट्रिय एकता सरकारले अन्तर्राष्ट्रिय समुदायलाई नेत्री सुची जस्ता राजनीतिक बन्दीहरूलाई उचित उपचार सेवा उपलब्ध गराउन सैनिक शासकलाई दबाब दिन आग्रह गरेको छ। विश्वका धेरै नेताले पनि उनको निःशर्त रिहाइको माग गरेका छन्। साथै उनीहरूले पक्राउ गरिएका विपक्षीलगायत सबैलाई हिरासतमुक्त गर्न आह्वान गरेका छन्। रासस/एएफपी

अमेरिकी राष्ट्रपति बाइडनले भनेः चीनसँग शितयुद्धको कुरा गलत

अमेरिकी राष्ट्रपति जो बाइडनले चीनसँगको शितयुद्धको कुरालाई अस्विकार गरेका छन्।

भियतनाम भ्रमणमा रहेका अमेरिकी राष्ट्रपति बाइडनले चीनको अन्तर्राष्ट्रिय प्रभावलाई अमेरिकाले रोक्न खोजेको कुरा अस्वीकार गरेका हुन्।

बीबीसीका अनुसार अमेरिकी सेनाले भियतनाम छाडेको लगभग ५० वर्षपछि भियतनामसँग सम्झौताका लागि राष्ट्रपति बाइडन त्यहाँ पुगेका हुन्।  

भियतनामसँगको व्यापक रणनीतिक साझेदारीका लागि अमेरिकाले सम्झौता गरेको हो। भियतनामसँगको सम्बन्धलाई बलियो बनाउन विगत दुई वर्षमा वाशिङटनले गरेको अथक प्रयास पछि भएको उक्त सम्झौतालाई चीनको अन्तर्राष्ट्रिय प्रभाव रोक्ने सम्झौताको रुपमा व्याख्या चीनले गर्दै आएको छ।

तर, अमेरिकी राष्ट्रपति बाइडनले चीनलाई एक्लो बनाउनका लागि अमेरिकाले कुनैपनि सम्झौता नगरेको प्रष्ट पारेका हुन्।


रुसद्वारा दुई जना अमेरिकी कूटनीतिज्ञ निष्काशित
  
रुसी सरकारले दुई जना अमेरिकी कूटनीतिज्ञलाई निष्काशन गरेको छ। मस्कोस्थित अमेरिकी राजदूतावासमा काम गरेका एक जना रुसी नागरिकसँग सम्पर्क कायम गरेको अभियोगमा उनीहरूलाई निष्काशन गरिएको हो।  

अमेरिकी प्रसारण संस्था केबल न्युज नेटवर्क (सिएनएन) का अनुसार अमेरिकी दूतावासका पूर्वकर्मचारी रुसी नागरिकलाई ‘सूचक’ भएको आरोप लगाएर कूटनीतिज्ञद्वय जेफ्री सिलिन र डेभिड बर्नस्टेनलाई एक साताभित्र रुस छाड्न आदेश दिएको छ।  

संयुक्त राज्य अमेरिकाले रुसको उक्त निर्णयको निन्दा गर्दै मस्कोलाई ‘रचनात्मक कूटनीतिक संलग्नतामा द्वन्द्व निम्त्याएको’ टिप्पणी गरेको छ। अमेरिकी विदेश मन्त्रालयका प्रवक्ता म्याट मिलरलले रुसी निर्णयका निम्ति मस्कोलाई उचित जवाफ दिने बताएका छन्।  

वासिङ्टनमा बिहीबार भएको पत्रकार सम्मेलनमा प्रवक्ता मिलरले अमेरिकी कूटनीतिक कर्मचारीलाई अकारण निष्काशनको आदेश दिइएको तथा दूतावासका कर्मचारीहरूलाईमात्र नभई आफ्नै नागरिकहरूलाई पनि मस्कोले धम्क्याइरहेकको बताएका छन्।  

रुसी सञ्चारमाध्यममा सार्वजनिक  भएका समाचार सामग्रीको ‘मिडिया क्लिप’ उपलब्ध गराउने रोबर्ट शोनोभलाई पक्राउ गरिएको जानकारी उनले दिएका छन्। रुसले देश छाडेर जान आदेश दिएका अमेरिकी कूटनीतिज्ञले रुस नछाडेको पनि उनले बताए।  

वासिङ्टन र मस्कोबीचको सम्बन्ध तनावपूर्ण बनेका बेला रुसले अमेरिकी कूटनीतिलाई देश छाड्न भनेको हो। निष्काशन गरिएका कूटनीतिज्ञहरूले रुसको आन्तरिक मामिलामा हस्तक्षेप हुने गरी गैरकानुनी एवं गैरकूटनीतिक गतिविधि सञ्चालन गरेका रुसी विदेश मन्त्रालयले एक विज्ञप्ति निकालेर बताएको छ।  

रुसको राष्ट्रिय सुरक्षामा खलल पुग्ने गतिविधिमा जेफ्री सिलिन र डेभिड बर्नस्टेन लागेका तथा उनीहरूले रोबर्टसँग ‘गोप्य सहयोग’ मागेर त्यसको बदलामा निजलाई आर्थिक सहयोगको प्रस्ताव गरेका जनाएको छ।

रुसी सुरक्षा अधिकारीले पक्राउ गरेका राबर्टले भ्लादिभोस्तकस्थित अमेरिकी कूटनीतिक नियोगमा २५ वर्ष काम गरेका थिए। निजसँग अमेरिकी अधिकारीहरूले रुसका गोप्य सूचना उपलव्ध गराउन अनुरोध गरेका मस्कोको आरोप छ। 
